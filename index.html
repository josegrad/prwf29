<!DOCTYPE html>
<html>
<head>
<meta name="viewport" content="width=device-width, initial-scale=1">
<meta http-equiv="Content-Type" content="text/html; charset=UTF-8">
<link href="https://wsman.heroku.com/stylesheets/mobile.css?1322421446" media="screen" rel="stylesheet" type="text/css">
<meta name="csrf-param" content="authenticity_token">
<meta name="csrf-token" content="pg8cdq6q8MEFZweG0+e6e0et8OeIM9VAV5fGYcYEgpU=">
</head>
<body>
	<div class="main_container clearfix">
		<div data-role="content" data-inset="false" style="margin: 0; padding: 0; padding-top: 10px;">

  <div class="left_column">
        <article id="4945" class="even_left_entry"><div class="entry_title">Seminari sobre xarxes socials i museus al Picasso de Màlaga: 40 tweets que hauria d’haver escrit</div>
        <div class="showHide" id="showHide_4945" style="float:right; width: 31px; height: 31px;"></div>
        <div style="clear: both"></div>
        <span class="entry_date">Fri, 25 Nov 2011 13:28:18 +0000</span>
        <p>El Museu Picasso vam ser convidats a presentar la nostra experiència 2.0 en el seminari Xarxes Socials i Museus: Reputació i credibilitat a la xarxa, organitzat els passats 17 i 18 de novembre pel Museo Picasso Málaga i la UNIA. Enllaçant experts en comunicació, museus, periodisme i màrqueting, les jornades no qüestionaven si els museus [...]</p>
        <p></p>
<p>El Museu Picasso vam ser convidats a presentar la nostra experiència 2.0 en el <strong>seminari Xarxes Socials i Museus: Reputació i credibilitat a la xarxa</strong>, organitzat els passats 17 i 18 de novembre pel Museo Picasso Málaga i la UNIA. Enllaçant experts en comunicació, museus, periodisme i màrqueting, les jornades no qüestionaven si els museus hem de tenir o no una presència 2.0, sinó com. Afins amb l’àmbit a explorar, es van retransmetre per <em>streaming</em> i van tenir una forta activitat per Twitter.</p>
<p>No sóc una usuària activa a Twitter, sinó que més aviat em limito a seguir els <em>tweets</em> a <em>posteriori</em>. Al tornar a Barcelona he vist el cabal d’informació i d’intercanvis que s’han generat al voltant del seminari, i he sentit que m’estava perdent alguna cosa: que hi ha hagut una conversa i un intercanvi d’opinions en què no he pogut participar. I això és el que, tant a nivell professional com personal, ens pot passar si no fem l’esforç d’incorporar les xarxes socials en la nostra quotidianitat.</p>
<p>Així que vaig a fer un petit assaig <em>twitero</em>: <strong>escriure a <em>posteriori</em> els <em>tweets</em> que hauria d’haver escrit a Màlaga</strong>. Allà van, els 40 que hauria/podria haver escrit.<span id="more-6482"></span></p>
<p style="text-align: center;"><img class="aligncenter size-full wp-image-6501" title="mPICASSOm" src="mPICASSOm.jpg" alt="" width="400"></p>
<p><strong><em>Museu Picasso de Màlaga, 17 de novembre<br></em></strong><br><strong>Presentació</strong></p>
<p>Pepe Lebrero director @mPICASSOm, presenta #RRSSmuseos i parla d’experiències pioneres: Antoni Abad el MACBA, 90s. Jo també vaig ser-hi!</p>
<p><strong>Javier Celaya, “La cultura en els núvols”<br></strong></p>
<p style="padding-left: 30px;">@javiercelaya a #RRSSmuseos: museus tenen poca participació dels seus seguidors. Potser no plantegen les seves propostes clarament?</p>
<p style="padding-left: 30px;">@javiercelaya a #RRSSmuseos: transformació de recerca individual a sistemes de recomanació, relacionen opinions de consumidors afins</p>
<p style="padding-left: 30px;">@javiercelaya usuaris som ingenus! Drets d’usuaris en núvol: dades s’usen per a fins comercials. No il·legal, però poc ètic #RRSSmuseos</p>
<p style="padding-left: 30px;">no perdre la “chuleta” de xarxes socials de @javiercelaya / dosdoce en http://bit.ly/9ETBvB la presenta a #RRSSmuseos + estudi museus 2.0 http://bit.ly/u9i2me</p>
<p><strong>Antonio Rodríguez de les Heras, “La Cultura en un món en xarxa”<br></strong></p>
<p style="padding-left: 30px;">Què està succeint? @ARdelasH compara 2.0 amb operació urbanística: creació de fòrums, demolició estructures antigues #RRSSmuseos</p>
<p style="padding-left: 30px;">Les persones no estan a la xarxa, ho són. Identitat és fonamental en les xarxes, diu @ARdelasH a #RRSSmuseos</p>
<p style="padding-left: 30px;">@ARdelasH situació de pols permanent entre ocasió de totalitarisme/emergència de l’individu #RRSSmuseos</p>
<p style="padding-left: 30px;">Recomanacions @ARdelasH a #RRSSmuseos: dosificar info, repetir per contrarestar fugacitat, desplegar la narrativa @mPICASSOm</p>
<p><strong>Pere Farias, “Credibilitat de la informació cultural en els mitjans”<br></strong></p>
<p style="padding-left: 30px;">Crisi en premsa: gratuïtat de la info + dependència publicitària + reducció / banalització = pèrdua de credibilitat @FariasBatlle #RRSSmuseos</p>
<p style="padding-left: 30px;">Internet, 2ª font d’informació després de televisió @FariasBatlle #RRSSmuseos</p>
<p style="padding-left: 30px;">Segons públic, les notícies de cultura són les que tenen major credibilitat @FariasBatlle #RRSSmuseos</p>
<p><strong><em>Museu Picasso de Màlaga, 18 de novembre<br></em></strong><br><strong>Pilar Gonzalo, “Cultura i conversa s’escriuen amb hashtag”<br></strong></p>
<p style="padding-left: 30px;">@pilargonzalo comença a #RRSSmuseos amb “les conferències estan obsoletes” i em rendeixo als seus peus: cal revisar formats!</p>
<p style="padding-left: 30px;">Tu pots liderar una revolució – amb els altres #museosentwitter @pilargonzalo #RRSSmuseos</p>
<p style="padding-left: 30px;">@pilargonzalo planteja: programes o dialogues? Museus han de confiar en comunitat d’usuaris #RRSSmuseos @mPICASSOm</p>
<p><strong>Anna Guarro, “Museu Picasso 2.0. El procés d’un canvi”<br></strong><br>
Copio els <em>tweets</em> d’altres sobre la meva presentació. Moltes gràcies per fer ressò de les meves paraules i pels vostres comentaris!</p>
<p style="padding-left: 30px;">RT @AlexMarCasado: ULL al community! La comunicació organitzacional és una funció directiva: la ONLINE TAMBÉ @museupicasso @mPICASSOm #RRSSmuseos Genial</p>
<p style="padding-left: 30px;">RT @Cultopia_es: Reptes de @museupicasso: major interactivitat, comunicació multicanal i multiplataforma, i major integració en línia/<em>in situ</em> #RRSSmuseos</p>
<p style="padding-left: 30px;">RT @AlexMarCasado: “Compartir, no publicitar” Aquesta és la clau. GRÀCIES a Anna Guarro @museupicasso @mPICASSOm #RRSSmuseos</p>
<p style="padding-left: 30px;">RT @aracorbo: Molt interessant @museupicasso en #RRSSmuseos http://t.co/URSP7cvE. Tenen aplicació de mòbil del museu. Algun museu més a Espanya?</p>
<p><strong>Fietta Jarque, “Oblida la tecnologia, es tracta de persones”<br></strong></p>
<p style="padding-left: 30px;">Fietta Jarque ens parla de museus davant el repte de compartir sense banalitzar #RRSSmuseos @mPICASSOm</p>
<p style="padding-left: 30px;">Fietta Jarque: cita Montibello, museus volen atraure masses per a un producte que no és de fàcil comprensió #RRSSmuseos</p>
<p style="padding-left: 30px;">Pregunta de Fietta Jarque: els museus han d’actuar com a institucions o com a individus a les xarxes? @mPICASSOm #RRSSmuseos</p>
<p><strong>Neus Arqués, “Gestió de la reputació en línia dels museus”<br></strong></p>
<p style="padding-left: 30px;">Gestió de la reputació: què no diu la web que hauria? Què diu que no hauria? Neus Arqués a #RRSSmuseos</p>
<p style="padding-left: 30px;">Neus Arqués: l’important és l’estratègia de posicionament! Cal crear continguts aptes per a cercadors. Indexar, indexar, indexar #RRSSmuseos</p>
<p style="padding-left: 30px;">I en cas de crisi? Neus Arqués recomana: prevenir creant comunitat, escoltar, reaccionar. Ni precipitació ni immobilitat #RRSSmuseos</p>
<p><strong>Maria Elvira San Millán, “Xarxa social de coneixement”<br></strong></p>
<p style="padding-left: 30px;">Més que mesura quantitativa, mesurament qualitativa @maesmf en @mPICASSOm #RRSSmuseos</p>
<p style="padding-left: 30px;">Llibre blanc de apps, http://bit.ly/uObUy3 recomanat per @maesmf a #RRSSmuseos</p>
<p style="padding-left: 30px;">Fantàstica experiència del públic: cas del Cementiri Anglès de Màlaga, com salvar patrimoni amb FB i Twitter @cementerioing #RRSSmuseos</p>
<p><strong>Paul Capriotti, “La comunicació dialògica dels museus de Catalunya a Internet”<br></strong></p>
<p style="padding-left: 30px;">@paulcapriottipregunta: Per què van els públics als museus? Per divertir-se aprenent #RRSSmuseos</p>
<p style="padding-left: 30px;">Els museus no estan aprofitant les eines: hi ha més ús però no hi ha canvi de mentalitat @paulcapriotti #RRSSmuseos</p>
<p style="padding-left: 30px;">@paulcapriotti a punt de publicar estudi “La comunicació en els museus de Catalunya”, 2009-2011 #RRSSmuseos</p>
<p style="padding-left: 30px;">enquestes, en museus catalans, de mitjana, els grans treballen més en 1.0, els mitjans i petits en 2.0 @paulcapriotti #RRSSmuseos</p>
<p><strong>Soledad Gómez Vilchez, “Jocs socials en museus”<br></strong><br>
Malauradament no vaig poder quedar a la seva presentació, que després ella ha tingut la gentilesa de penjar al seu bloc http://bit.ly/szmECM i hi ha un àudio a http://t.co/0SQ1Ha9j</p>
<p>Recorro al recurs de copiar els <em>tweets</em> d’altres, però començo amb un meu (ho sento però algú ho havia de dir!)</p>
<p style="padding-left: 30px;">Ara que tots hem après a fer powerpoints, el que es porta és el Prezi! @mediamusea en #RRSSmuseos</p>
<p style="padding-left: 30px;">@mariblancarg: Els jocs són elements lúdics amb els q els museus s’acosten de manera diferent als seus públics, diu @mediamusea a #RRSSmuseos</p>
<p style="padding-left: 30px;">@AnaMoralesR Remembering <img src="icon_wink.gif" alt=";)" class="wp-smiley">  : “Els propis usuaris i visitants de museus es converteixen en grans promotors de l’activitat dels museus” #RRSSmuseos</p>
<p style="padding-left: 30px;">#RRSSmuseos cal crear jocs que acostin l’usuari a la institució @mediamusea</p>
<p style="padding-left: 30px;">#RRSSmuseos el museu ha de tenir en compte la diferència de dispositius a l’hora de plantejar els seus jocs @mediamusea</p>
<p>Unes jornades magnífiques! Moltes gràcies al Museo Picasso Málaga i la UNIA per l’impecable organització i l’hospitalitat, ha estat un plaer compartir experiències amb vosaltres i amb els altres ponents.</p>
<p><strong>Anna Guarro<br></strong>Programes Públics</p>

        </article><article id="4947" class="odd_left_entry"><div class="entry_title">Misteris sense resoldre al Museu Picasso</div>
        <div class="showHide" id="showHide_4947" style="float:right; width: 31px; height: 31px;"></div>
        <div style="clear: both"></div>
        <span class="entry_date">Tue, 15 Nov 2011 17:18:24 +0000</span>
        <p>Aquest cap de semana hem iniciat la segona edició de “El misteriós cas del Picasso”, una gimcana familiar amb molt de misteri per les sales del museu.

El Mateu es posa a investigar (Joan Forns, de la Cia. La Paparra). Foto: Jordi Mota
I hem començat amb molt bon peu. Aquest és el comentari d’una de les [...]</p>
        <p></p>
<p>Aquest cap de semana hem iniciat la segona edició de “El misteriós cas del Picasso”, una gimcana familiar amb molt de misteri per les sales del museu.</p>
<p style="text-align: center;"><img class="size-full wp-image-6375  aligncenter" title="misterios_2" src="misterios_2_p.jpg" alt="" width="224" height="281"></p>
<h6 style="text-align: center;">El Mateu es posa a investigar (Joan Forns, de la Cia. La Paparra). Foto: Jordi Mota<span id="more-6370"></span>
</h6>
<p>I hem començat amb molt bon peu. Aquest és el comentari d’una de les mares assistents d’aquest cap de setmana:</p>
<p><em>“Diumenge vàrem anar i va ser fantàstic!!! Molt interessant i molt ben enfocada per a la quitxalla. La M. de 9 anys i la L. de 7 van disfrutar un munt, i com a mare he de dir, que a part de disfrutar… van aprendre… Si us plau, no canvieu, continueu així!!! Moltes gràcies”</em></p>
<p>La veritat és que estem molt satisfets de poder presentar de nou aquesta proposta que van desenvolupar la primavera passada els responsables de la companyia de teatre La Paparra a partir de la nostra petició:</p>
<ol>
<li>Una activitat tipus gimcana</li>
<li>Que es desenvolupés en el marc de la col·lecció permanent</li>
<li>Orientada a infants de 5 a 13 anys aproximadament, però que involucrés a tota la família</li>
<li>Participativa</li>
<li>Lúdica i a l’hora educativa</li>
</ol>
<p>Elements clau de l’èxit d’aquesta activitat han estat per una banda la capacitat interpretativa dels membres de La Paparra, que generen una gran implicació dels participants i, per l’altra, el personatge, que és creïble, però alhora se situa clarament en un marc de fantasia i d’emoció.</p>
<p style="text-align: center;"><img class="aligncenter size-full wp-image-6374" title="misterios_1" src="misterios_1.jpg" alt="" width="230"><img class="aligncenter size-full wp-image-6376" title="misterios_3" src="misterios_3.jpg" alt="" width="230"></p>
<h6 style="text-align: center;">Investigadors en acció. Fotos: Jordi Mota</h6>
<p>L’activitat s’inicia amb la trobada del grup de nens i pares amb el Mateu, que vol obtenir una feina al museu. I, per fer-ho, ha de resoldre una sèrie d’enigmes… però tot sol no se’n surt, i demana l’ajuda als visitants.</p>
<p>La gimcana ens porta per una selecció d’obres i de sales. En cada obra sorgeix una pregunta/enigma i, a mida que ens la van explicant, el mateix contingut de l’obra ens aporta la resposta/pista que, un cop resoltes totes les preguntes, ens dóna la solució de l’enigma. Tots els nens reben un carnet d’investigadors per la seva ajuda.</p>
<p>La meva filla, unes setmanes després de venir a la visita que va fer a la tardor, em va preguntar, tota seriosa: “Mare, i al Mateu, com li va, a la feina nova? Que ho fa bé?”</p>
<p style="text-align: center;"><img class="aligncenter size-full wp-image-6378" title="misterios_5" src="misterios_5.jpg" alt="" width="230"><img class="aligncenter size-full wp-image-6377" title="misterios_4" src="misterios_4.jpg" alt="" width="230"></p>
<h6 style="text-align: center;">Resolent el misteriós cas del Picasso. Fotos: Jordi Mota</h6>
<p>Novetats en aquesta edició? Cap ni una <img src="icon_smile.gif" alt=":)" class="wp-smiley"> !  A part, és clar, de l’adaptació de la proposta als canvis de la col·lecció permanent, que tot i ser permanent sempre és diferent, amb obres que es retiren per ser restaurades o per exposicions i d’altres que estan a les reserves i que així poden ser mostrades…</p>
<p style="text-align: center;"><img class="size-full wp-image-6373  aligncenter" title="postal" src="misterios_0.jpg" alt="" width="210" height="148"></p>
<p>Si ets dels que no deixes la lupa ni per anar a dormir… aquesta activitat és per a tu!</p>
<p><strong>Anna Guarro</strong><br>
Programes Públics</p>

        </article><article id="4949" class="even_left_entry"><div class="entry_title">Enrique Vila-Matas, convidat al Club de Lectura</div>
        <div class="showHide" id="showHide_4949" style="float:right; width: 31px; height: 31px;"></div>
        <div style="clear: both"></div>
        <span class="entry_date">Mon, 07 Nov 2011 16:50:07 +0000</span>
        <p>Enrique Vila-Matas ha estat el gran protagonista de la segona sessió del Club de Lectura d’aquest curs. Amb l’exposició “Devorar París. Picasso 1900-1907” com a horitzó, vam parlar amb ell sobre la seva novel·la o llibre autobiogràfic París no se acaba nunca. Com ell mateix ens va indicar, “Yo recibí la herencia barcelonesa de Picasso [...]</p>
        <p></p>
<p>Enrique Vila-Matas ha estat el gran protagonista de la segona sessió del Club de Lectura d’aquest curs. Amb l’exposició “Devorar París. Picasso 1900-1907” com a horitzó, vam parlar amb ell sobre la seva novel·la o llibre autobiogràfic <em>París no se acaba nunca</em>. Com ell mateix ens va indicar, “Yo recibí la herencia barcelonesa de Picasso y de Miró de mirar culturalmente a París”.</p>
<p style="text-align: center;"><img class="aligncenter size-full wp-image-6273" title="Club de Lectura" src="club_lectura_enrique_vila_matas_21.jpg" alt="" width="400"></p>
<h6 style="text-align: center;">Sessió del Club de Lectura<span id="more-6274"></span>
</h6>
<p>De les festes a casa de la Paloma Picasso a la pobresa del jove escriptor de Barcelona que vol viure la seva experiència francesa, de la comunitat argentina (Raúl Escari, Edgardo Cozarisnky) als referents internacionals (Ernest Hemingway, Margarite Duras), de la necessitat del viatge i la fugida a la recerca de l’estil i del món creatiu propis, <strong>Vila-Matas va recórrer els temes i els personatges del seu llibre, tot buscant noves perspectives, noves dades sobre els mesos en què va viure a París i sobre la coherència secreta de la seva obra</strong>. “Trabajé en el libro basándome en la estructura de mi memoria”, va dir l’autor, en referència a l’estructura d’aquest treball.</p>
<p style="text-align: center;"><img class="aligncenter size-full wp-image-6272" title="Club de Lectura" src="club_lectura_enrique_vila_matas_14.jpg" alt="" width="450"></p>
<h6 style="text-align: center;">Assistents al Club de Lectura</h6>
<p>Una sessió memorable: els habituals del club i una munió de lectors vila-matians van batre el rècord d’assistència, amb més de cent lectors de literatura i art.</p>
<p>El primer dijous de desembre ens reunirem per comentar <em>Parla’ls de batalles, de reis i d’elefants</em>, de Mathias Enard.</p>
<p><strong>Jordi Carrión</strong><br>
www.jorgecarrion.com<strong><br></strong></p>

        </article><article id="4951" class="odd_left_entry"><div class="entry_title">Big Draw. La Festa del Dibuix en imatges!</div>
        <div class="showHide" id="showHide_4951" style="float:right; width: 31px; height: 31px;"></div>
        <div style="clear: both"></div>
        <span class="entry_date">Mon, 24 Oct 2011 16:43:49 +0000</span>
        <p>Gràcies a tots els artistes, talleristes, monitors, equips dels centres i a tots els participants, petits i grans, als qui heu dibuixat i als qui ho heu mirat.  Tornarem l’any vinent!!!

Aquí us mostrem una petita selecció de fotos de la jornada!
 
Muralla multicolor amb Zosen al Convent de Sant Agustí. Foto: Bárbara Piffre
Un nas, uns [...]</p>
        <p></p>
<p>Gràcies a tots els artistes, talleristes, monitors, equips dels centres i a tots els participants, petits i grans, als qui heu dibuixat i als qui ho heu mirat.  Tornarem l’any vinent!!!</p>
<p style="text-align: center;"><img class="aligncenter size-full wp-image-6160" title="Gràcies" src="gracies_conxa.jpg" alt="" width="350"></p>
<p style="text-align: center;">Aquí us mostrem una petita selecció de fotos de la jornada!<span id="more-6151"></span></p>
<p style="text-align: center;"><img class="aligncenter size-full wp-image-6167" title="zosen_barbara" src="zosen_barbara.jpg" alt="" width="230" height="153"><img class="aligncenter size-full wp-image-6166" title="un nas_jordi" src="un-nas_jordi.jpg" alt="" width="230"></p>
<p><strong>Muralla multicolor</strong> amb Zosen al Convent de Sant Agustí. Foto: Bárbara Piffre</p>
<p><strong>Un nas, uns ulls, una boca…</strong> amb Emiliana Desing Studio al Centre de Coneixment i Recerca del Museu Picasso. Foto: Jordi Mota</p>
<p style="text-align: center;"><img class="aligncenter size-full wp-image-6158" title="coloms_jordi" src="coloms_jordi.jpg" alt="" width="200"><img class="aligncenter size-full wp-image-6156" title="born_nuria" src="born_nuria.jpg" alt="" width="200"></p>
<p><strong>Fer volar coloms…</strong> al Pati Finestres del Museu Picasso. Foto: Jordi Mota</p>
<p><strong>Escombrar per pintar?</strong> amb el Rafa Castañer-APIC al passeig del Born. Foto: Núria Fradera</p>
<p style="text-align: center;"><img class="aligncenter size-full wp-image-6163" title="nikosia_barbara" src="nikosia_barbara.jpg" alt="" width="230"><img class="aligncenter size-full wp-image-6157" title="cadavers_barbara" src="cadavers_barbara.jpg" alt="" width="230"><strong><br></strong></p>
<p><strong>Nikosia i les siluetes errants</strong> al carrer Allada Vermell. Foto: Bárbara Piffre</p>
<p><strong>Cadàvers exquisits</strong> amb el Perico Pastor al Museu Picasso. Foto: Bárbara Piffre</p>
<p style="text-align: center;"><img class="aligncenter size-full wp-image-6162" title="museu_xocolata" src="museu_xocolata.jpg" alt="" width="230"><img class="aligncenter size-full wp-image-6161" title="ilustation_jordi" src="ilustation_jordi.jpg" alt="" width="230"></p>
<p><strong>Quin dibuix més bo! Dibuixar amb xocolata</strong> amb el Gremi de Pastisseria de Barcelona al Museu de la Xocolata. Foto: Jordi Mota</p>
<p><strong>Operació habitants</strong> amb Ilu·Station al Pati Noguera del Museu Picasso. Foto: Jordi Mota</p>
<p style="text-align: center;"><img class="aligncenter size-full wp-image-6159" title="dhub_conxa" src="dhub_conxa.jpg" alt="" width="200"><img class="aligncenter size-full wp-image-6155" title="biblio_conxa" src="biblio_conxa.jpg" alt="" width="200"></p>
<p><strong>La meva família en el futur</strong> amb la Meritxell Duran al Disseny Hub Barcelona.  Foto: Conxa Rodà</p>
<p><strong>Taller de creació de personatges de contes</strong> amb Tantàgora a la Biblioteca Francesa Bonnemaison. Foto: Conxa Rodà</p>
<p style="text-align: center;"><img class="aligncenter size-full wp-image-6164" title="notis palau_conxa" src="notis-palau_conxa.jpg" alt="" width="230"><img class="aligncenter size-full wp-image-6165" title="sabata_jordi" src="sabata_jordi.jpg" alt="" width="230" height="173"></p>
<p><strong>Una notícia = un dibuix</strong> amb l’Anna Parini, la Carmen Segovia i la Rosario Velasco al Palau de la Música. Foto: Conxa Rodà</p>
<p><strong>Amb una sabata i una espardenya…</strong> amb la Roser Capdevila al Museu Picasso.  Foto: Jordi Mota</p>
<p style="text-align: center;"><img class="aligncenter size-full wp-image-6153" title="africa_conxa" src="africa_conxa.jpg" alt="" width="230"><img class="aligncenter size-full wp-image-6154" title="arbre_jordi" src="arbre_jordi.jpg" alt="" width="230"></p>
<p><strong>Atrapa l’empremta</strong> amb Àfrica Fanlo al Centre Sant Pere Apòstol. Foto: Conxa Rodà</p>
<p><strong>Dibuixem un arbre</strong> amb la Rosa Llop i l’Àgata Vega a la Plaça Jaume Sabartés. Foto: Jordi Mota</p>
<p><strong>Si heu fet fotos, podeu compartir-les al nostre </strong><strong>grup de Flickr</strong><strong> <img src="icon_smile.gif" alt=":)" class="wp-smiley"></strong><br></p>

        </article><article id="4953" class="even_left_entry"><div class="entry_title">Torna el Club de Lectura amb Fernande Olivier com a protagonista</div>
        <div class="showHide" id="showHide_4953" style="float:right; width: 31px; height: 31px;"></div>
        <div style="clear: both"></div>
        <span class="entry_date">Mon, 17 Oct 2011 16:46:55 +0000</span>
        <p>Dijous passat va començar la segona temporada del Club de Lectura del museu. Si bé l’any passat vaig assistir-hi com a membre del club, en aquesta ocasió em van demanar fer una intervenció entorn del llibre de la Fernande Olivier, Recuerdos íntimos. Escritos para Picasso.

Estar a “l’altra banda” no és fàcil, però en aquest cas [...]</p>
        <p></p>
<p>Dijous passat va començar la segona temporada del Club de Lectura del museu. Si bé l’any passat vaig assistir-hi com a membre del club, en aquesta ocasió em van demanar fer una intervenció entorn del llibre de la Fernande Olivier, <em>Recuerdos íntimos. Escritos para Picasso</em>.</p>
<p style="text-align: center;"><img class="aligncenter size-full wp-image-6082" title="Recuerdos íntimos. Escritos para Picasso" src="recuerdos_intimos.jpg" alt="" width="200"></p>
<p><span id="more-6075"></span>Estar a “l’altra banda” no és fàcil, però en aquest cas ha estat tot un plaer. Tenim la sort de comptar amb un grup participatiu, amb inquietuds, i amb ganes de parlar d’art i literatura entre amics.</p>
<p>Parlar de Picasso a través de <strong>l’obra de Fernande Olivier ofereix la possibilitat de veure l’artista des d’una perspectiva més humana</strong>. Però a més d’allò personal, Olivier ens fa el retrat d’una època fonamental i ens dóna algunes claus per a apropar-nos a l’obra i al mètode de treball de Picasso. És per això que, excepcionalment, la sessió es va iniciar a les sales de l’exposició temporal “Devorar París. Picasso 1900-1907”, davant de dues de les obres que l’autora menciona al seu relat.</p>
<p style="text-align: center;"><img class="aligncenter size-full wp-image-6101" title="P1000054" src="P1000054.jpg" alt="" width="450"></p>
<h6 style="text-align: center;">Inici de la sessió a les sales de l’exposició temporal</h6>
<p><em>Recuerdos íntimos. Escritos para Picasso</em>, així com l’obra de molts altres, són fonts bàsiques en la quotidianitat de la nostra feina, les llegim i rellegim, i sempre trobem noves dades que ens ajuden a conèixer, a explicar i a estimar Picasso.</p>
<p><strong>Isabel Cendoya</strong><br>
Exposicions</p>
<p>La lectura de <em>Recuerdos íntimos. Escritos para Picasso</em>, de Fernande Olivier, va ser la introducció perfecta al la nova temporada del Club de Lectura, en el marc de l’exposició “Devorar París. Picasso 1900-1907”. Per què? Perquè <strong>Fernande Olivier va ser una de les protagonistes d’aquells primers anys del pintor a la capital francesa, quan la bohèmia, la pobresa i l’experimentació s’entrellaçaven en la vida quotidiana del creador</strong>.</p>
<p style="text-align: center;"><img class="aligncenter size-full wp-image-6102" title="P1000068" src="P1000068.jpg" alt="" width="450"></p>
<h6 style="text-align: center;">Primera sessió de la temporada amb Isabel Cendoya i Jordi Carrión</h6>
<p>Olivier escriu sense floritures retòriques. Ens explica la seva vida condemnada per la bellesa: nena desitjada pels homes, raptada, casada a contracor, maltractada pel seu marit. Finalment, escapa a París, on es dedica professionalment a modelar per a artistes. El seu relat és el d’una figura importantíssima en la història de l’art: la model, que habitualment no explica el seu punt de vista perquè no té veu. Va estimar a un Picasso que encara no era el famós Picasso. I el seu document, com ens va recordar la Isabel Cendoya, és d’un gran valor testimonial i humà.</p>
<p style="text-align: center;"><img class="aligncenter size-full wp-image-6084" title="París nunca se acaba" src="paris_acaba1.jpg" alt="" width="230"></p>
<p>La propera sessió estarà dedicada a <em>París no se acaba nunca, </em>d’Enrique Vila-Matas, amb la presència de l’escriptor.</p>
<p><strong>Jordi Carrión</strong><strong> </strong></p>

        </article>
</div>

  <div class="right_column">
        <article id="4946" class="even_right_entry"><div class="entry_title">Picasso a Tel Aviv</div>
        <div class="showHide" id="showHide_4946" style="float:right; width: 31px; height: 31px;"></div>
        <div style="clear: both"></div>
        <span class="entry_date">Thu, 17 Nov 2011 10:58:24 +0000</span>
        <p>El Tel Aviv Museum of Art acull, del 17 de novembre de 2011 al 20 gener de 2012, l’exposició itinerant “Picasso. Tauromàquia. Obres de la col·lecció del Museu Picasso Barcelona”. La iniciativa va sorgir en el marc de col·laboració entre el Museu Picasso i l’Acción Cultural Española (AC/E). Aquesta institució va triar mostrar a Picasso [...]</p>
        <p></p>
<p>El Tel Aviv Museum of Art acull, del 17 de novembre de 2011 al 20 gener de 2012, l’exposició itinerant <strong>“Picasso. Tauromàquia. Obres de la col·lecció del Museu Picasso Barcelona”</strong>. La iniciativa va sorgir en el marc de col·laboració entre el Museu Picasso i l’Acción Cultural Española (AC/E). Aquesta institució va triar mostrar a Picasso per primera vegada a Israel, amb motiu del 25è aniversari de l’establiment de relacions diplomàtiques entre ambdós estats.</p>
<p style="text-align: center;"><img class="aligncenter size-full wp-image-6415" title="Tel Aviv" src="Mesa_registradoras_3.jpg" alt="" width="450"></p>
<h6 style="text-align: center;">Taula de les registradores<span id="more-6413"></span>
</h6>
<p>L’espai per exhibir les nostres obres no podia resultar més apropiat. El Tel Aviv Museum, inaugurat el 1959 i ampliat aquest mateix mes, <strong>compta amb la més important col·lecció d’art israelià i una molt bona representació de l’art occidental modern i contemporani</strong>. Passejant per les sales, vam poder contemplar unes magnífiques escultures d’Archipenko i Lipchitz, pintures de Kandinsky, Braque, Léger, Gris, Klimt, Pollock, Dubuffet, Dalí, Vuillard, entre d’altres, i les exposicions temporals, en aquest moment consagrades a l’obra gràfica dels expressionistes alemanys i a Anselm Kiefer.</p>
<p style="text-align: center;"><img class="aligncenter size-full wp-image-6416" title="Tel Aviv" src="IMG_0811_p.jpg" alt="" width="230"><img class="aligncenter size-full wp-image-6417" title="Tel Aviv" src="IMG_0818_p.jpg" alt="" width="230"></p>
<h6 style="text-align: center;">Muntatge de l’exposició</h6>
<p>A part de l’exposició amb obres de la nostra col·lecció, Picasso ocupa un important paper en el discurs museogràfic, ja que s’han incorporat nou obres d’aquest artista datades entre 1901 i 1968.</p>
<p style="text-align: center;"><img class="aligncenter size-full wp-image-6418" title="Tel Aviv" src="IMG_2842.jpg" alt="" width="400"></p>
<p style="text-align: center;">
</p>
<h6 style="text-align: center;">Exposició “Picasso. Tauromàquia. Obres de la col·lecció del Museu Picasso Barcelona”</h6>
<p>La mostra “Picasso. Tauromàquia. Obres de la col·lecció del Museu Picasso Barcelona” ​​s’ha situat en unes sales de l’edifici principal i s’ha dividit en quatre àmbits. En el primer trobem les obres infantils de Picasso que, al costat d’un gravat i una fotografia dels anys 60, serveixen d’introducció al conjunt. El segon àmbit agrupa les obres realitzades per l’artista a Barcelona entre 1899 i 1903. El tercer espai, més ampli, es dedica als gravats i litografies datats entre 1930 i 1959, mentre que l’últim es destina a les planxes i les aiguatintes que Picasso va realitzar el 1957 per il·lustrar el llibre  <em>La Tauromaquia o el arte de torear</em><em> </em>de José Delgado.</p>
<p><strong>Malén Gual</strong><br><strong> </strong>Conservadora de la col·lecció</p>

      </article><article id="4948" class="odd_right_entry"><div class="entry_title">Com muntar un Big Draw (versió Museu Picasso)</div>
        <div class="showHide" id="showHide_4948" style="float:right; width: 31px; height: 31px;"></div>
        <div style="clear: both"></div>
        <span class="entry_date">Thu, 10 Nov 2011 10:46:52 +0000</span>
        <p>El passat 23 d’octubre vam celebrar la segona edició del Big Draw. La festa del dibuix, la proposta originària de Londres que explora el dibuix no només com una eina de creació sinó també com a eina de comunicació, d’aprenentatge i de lleure per a totes les edats.

Amb uns 8.500 assistents i 6.500 participants als [...]</p>
        <p></p>
<p>El passat 23 d’octubre vam celebrar la segona edició del <strong>Big Draw. La festa del dibuix</strong>, la proposta originària de Londres que explora el dibuix no només com una eina de creació sinó també com a eina de comunicació, d’aprenentatge i de lleure per a totes les edats.</p>
<p style="text-align: center;"><img class="aligncenter size-full wp-image-6327" title="big-draw-la-festa-del-dibuix" src="big-draw-la-festa-del-dibuix.png" alt="" width="150"></p>
<p><span id="more-6325"></span>Amb uns 8.500 assistents i 6.500 participants als 20 tallers distribuïts entre diverses institucions culturals dels barris de La Ribera, Sant Pere i Santa Caterina, podem dir que la proposta s’ha consolidat per passar a formar part de l’oferta cultural de la ciutat. <strong>Agraïm molt aquesta resposta tan entusiasta del públic, i també la dels centres col·laboradors i els talleristes, sense els quals no ens hauria estat possible realitzar el Big Draw.</strong></p>
<p>Així com l’any passat molta gent ens preguntava què era el Big Draw, al voltant d’aquesta segona edició la pregunta ha estat: <strong>com ho munteu?</strong> En aquest post us expliquem el nostre plantejament i organització, que només és un dels molts models possibles, com podreu comprovar si visiteu la pàgina web del Big Draw a Londres i de l’associació que l’organitza, The Campaign for Drawing.</p>
<p><strong>Març:</strong> Comencem a treballar en la Festa del dibuix. En aquest mes s’incorpora la directora tècnica, i <strong>es prenen les decisions estratègiques i organitzatives</strong>, en un seguit de reunions internes on es determina l’enfocament estratègic: s’estableixen les línies conceptuals a seguir, en un equilibri on es consideren tant els interessos del projecte com el pressupost disponible; es planifica l’abast que es vol donar al projecte; es revisen les valoracions positives i negatives de l’edició anterior per tal d’incorporar canvis; es defineix l’equip i un organigrama bàsic; i també es treballa en el calendari d’accions a seguir, així com en un primer pressupost orientatiu per assegurar-nos que no hi ha desviacions sobre el pressupost disponible.</p>
<p><strong>Abril:</strong> <strong>Contactem amb les institucions participants</strong>. Durant aquest mes també es comencen els contactes amb artistes, il·lustradors, dissenyadors, etc., per tal d’explicar-los la proposta i demanar la seva participació. Cap a finals d’abril es fan les primeres <strong>reunions amb Comunicació per presentar-los la proposta</strong> ja una mica esbossada, sobretot a nivell de continguts, i fer un primer <em>planning </em>de la campanya de comunicació, amb accions i calendaris.</p>
<p style="text-align: center;"><img class="aligncenter size-full wp-image-6333" title="BD_Jordi Mota" src="presentacio_big_draw_2011_02.jpg" alt="" width="350"></p>
<h6 style="text-align: center;">Talleristes del Big Draw 2011. Foto: Jordi Mota</h6>
<p><strong>Maig:</strong> La tasca principal és la d’<strong>assessorar els talleristes en el desenvolupament del seu taller, i anar concretant cada proposta</strong>. Comença una feina de trencaclosques de lligar talleristes i els seus projectes amb els espais disponibles. A vegades aquesta vinculació és molt clara, mentre que d’altres es va tancant més endavant, quan els tallers estan més desenvolupats. Per suposat, en aquesta decisió hi participen també centres col·laboradors, alguns dels quals ja tenien, aquest any, una proposta a fer-nos.</p>
<p><strong>Juny:</strong> Es tanquen les propostes de taller, vinculades a un espai físic. És un moment on <strong>es barreja la producció amb la conceptualització, treballant amb l’artista i els responsables de l’espai per ajustar la proposta</strong>, determinar quins elements i materials seran necessaris i dimensionar-la econòmicament. A partir d’aquí es revisen i ajusten els pressupostos: aquest és un moment clau per detectar desviacions i corregir-les, i per preparar la feina dels mesos següents. El juny és també un mes important per engegar amb Comunicació la tasca de definir la imatge de la Festa: fer el <em>briefing</em> corresponent i presentar el projecte al dissenyador.</p>
<p><strong>Juliol:</strong> Una part de l’equip segueix <strong>treballant en la producció dels tallers</strong> mentre que l’altra treballa en els <strong>textos dels elements de comunicació</strong>. En base als textos explicatius proporcionats pels talleristes participants, s’escriuen els textos per a cada element de comunicació definit (ja sigui un <em>flyer</em>, un cartell, un programa de mà, la nota de premsa o la web, per exemple), que després es fan arribar als talleristes i centres participants pel seu vistiplau.</p>
<p style="text-align: center;"><img title="BD_Conxa Rodà" src="P1000165.jpg" alt="" width="230"><img title="BD_Conxa Rodà" src="P1000170.jpg" alt="" width="230"></p>
<h6 style="text-align: center;">Preparatius pel Big Draw. Fotos: Conxa Rodà</h6>
<p><strong>Agost:</strong> Sovint aquest és un mes força inhàbil on molts dels implicats fan vacances. Tot i així, s’intenten dividir les tasques i les vacances de manera que es faci <strong>seguiment d’aquells aspectes que no s’hagin pogut tancar degudament</strong>.</p>
<p><strong>Setembre:</strong> a la tornada de vacances, comença la recta final del Big Draw! Durant aquest mes s’han de <strong>tancar els requeriments tècnics de cada taller, així com </strong><strong>els pressupostos i les planificacions administratives</strong>. Es contacta amb els monitors/res que donaran suport als talleristes i s’incorpora la resta de personal extern que es necessiti. A nivell de comunicació, aquest és un mes de molta feina, amb les prèvies a revistes i altres mitjans i la producció dels elements impresos i digitals. Amb la imatge definida, es comença a treballar també en la pàgina web.</p>
<p><strong>Octubre:</strong> Aquest mes és, com ja us podeu imaginar, un mes de moltíssima feina, però també de molta il·lusió! Principalment és el <strong>mes dels calendaris de muntatge i de les compres de material, les contractacions de personal, material i lloguers</strong>, així com de les incorporacions i formacions dels col·laboradors. És també el mes on <strong>es concentra tota la campanya de difusió i de premsa</strong>, amb les accions a nivell de mitjans i també de 2.0. Hi ha nervis, alegria, moments de dubte i d’incertesa però sobretot ganes de veure i de viure el projecte.</p>
<p style="text-align: center;"><img class="aligncenter size-full wp-image-6329" title="BD_Isabel Moreno" src="BD_Isabel-Moreno.jpg" alt="" width="350"></p>
<h6 style="text-align: center;">Material. Foto: Isabel Moreno</h6>
<p><strong>Tota aquesta feina es concreta en una sola jornada, que comença moooolt aviat per als col·laboradors i talleristes del Big Draw, i que és molt llarga però alhora passa volant!</strong> Una jornada amb els seus èxits, les seves emocions, amb alguns encerts i alguns errors, amb el patiment del clima (finals d’octubre, ja se sap!), però amb una valoració general molt positiva que ara al novembre acabarem de desenvolupar i treballar, recollint les opinions d’assistents, participants i col·laboradors, a l’hora que treballem en la memòria.</p>
<p>Amb el perill de sempre de deixar-nos algú, i demanant excuses per endavant, voldríem agrair a algunes de les persones essencials per tirar endavant aquest projecte: Bárbara Piffre, directora tècnica; Mercè García, directora de producció; l’equip de Programes Públics del museu, que també són caps de zona del Big Draw, Maria Alcover, Marta Iglesias i Vanesa Rojas; l’equip de Comunicació, Manel Baena i Ari Rimbau; Cristina Martín i Conxa Rodà, de l’equip de 2.0 del Picasso; Mònica Franco, responsable de producció; Virginie Gorzerino, coordinadora dels monitors; Montse Morales, assessora del projecte; Salah Malouli, cap de zona; i Teo Sanclemente, suport. I també agrair moltíssim la dedicació, l’entusiasme, el companyerisme i la bona feina de tots els talleristes, els responsables de les institucions participants i els monitors, que van fer una feina indispensable per l’èxit de la <strong>Festa del dibuix</strong>.</p>
<p><strong>Anna Guarro</strong><br>
Cap de Programes Públics</p>

      </article><article id="4950" class="even_right_entry"><div class="entry_title">Entre Van Goghs, bruixes i bicicletes</div>
        <div class="showHide" id="showHide_4950" style="float:right; width: 31px; height: 31px;"></div>
        <div style="clear: both"></div>
        <span class="entry_date">Thu, 03 Nov 2011 17:44:50 +0000</span>
        <p>Aquest pont de novembre he aprofitat per fer una mica de turisme per terres de formatges, xocolates, bicicletes, molins i canals. En arribar als Països Baixos, vam anar cap a Bruges (Bèlgica), declarada Patrimoni de la Humanitat per la UNESCO l’any 2000, i tot seguit ens vam dirigir ja cap a Amsterdam on, a part [...]</p>
        <p></p>
<p>Aquest pont de novembre he aprofitat per fer una mica de turisme per terres de formatges, xocolates, bicicletes, molins i canals. En arribar als Països Baixos, vam anar cap a Bruges (Bèlgica), declarada Patrimoni de la Humanitat per la UNESCO l’any 2000, i tot seguit ens vam dirigir ja cap a Amsterdam on, a part de moltes bicicletes i canals, també s’hi troben un munt de museus.</p>
<p style="text-align: center;"><img class="aligncenter size-full wp-image-6231" title="Bruges" src="IMG_3912_p.jpg" alt="" height="230"><img class="aligncenter size-full wp-image-6232" title="Amsterdam" src="Imagen0238_p.jpg" alt="" height="230"></p>
<h6 style="text-align: center;">Edificis de Bruges. Foto: Pau Baños | Molí de la ciutat d’Amsterdam. Foto: Cristina Martín<span id="more-6230"></span>
</h6>
<p>En aquest cas vam optar per entrar al Museu Van Gogh i visitar la seva col·lecció. Les sales segueixen una lògica holandesa -netes, austeres i ben ordenades per períodes- i permeten el visitant fer el recorregut per la producció d’aquest pintor holandès. La col·lecció permanent compta amb més de 200 obres de Van Gogh, així com de dibuixos i cartes. Les exposicions temporals que es poden visitar actualment són “Instantània: pintors i fotografies 1888-1915” i tres <em>displays</em>: “Est-Oest: Japó i japonisme”, “Les pràctiques de Van Gogh a l’estudi: llenços reutilitzats” i a l’últim pis trobem “Secrets de dormitori”, una <strong>interessant exposició sobre les feines de conservació i restauració al voltant de l’obra <em>L’habitació</em></strong>, restaurada el 2010, i que inclou una reproducció en 3D a escala real.</p>
<p style="text-align: center;"><img class="aligncenter size-full wp-image-6233" title="Amsterdam" src="IMG_4053_p.jpg" alt="" height="230"><img class="aligncenter size-full wp-image-6234" title="Van Gogh Museum" src="Imagen0252_p.jpg" alt="" height="230"></p>
<h6 style="text-align: center;">Bicicletes amb vistes als canals d’Amsterdam. Foto: Pau Baños | Tríptic i entrada del Museu Van Gogh</h6>
<p>Per aprofundir una mica més en la cultura d’aquest poble neerlandès tan lligat al mar també vam visitar el Het Scheepvaartmuseum (museu marítim holandès), reobert aquest mateix 2011. Tota una troballa! Situat en el major edifici del Segle d’Or d’Amsterdam, va ser construït el 1556 per a la flota militar neerlandesa. <strong>Bon exemple de  replantejament de la col·lecció, ha sabut combinar a la perfecció tradició i noves tecnologies</strong> tot barrejant artefactes antics, vaixells i vitrines amb presentadors virtuals, projeccions, taules interactives i xarxes socials, sense oblidar una museografia curosa i detallista que denota el seu orgull i identitat de poble mariner. Una bona visita per a grans i petits per conèixer la història d’Amsterdam.</p>
<p style="text-align: center;"><img class="aligncenter size-full wp-image-6235" title="Het Scheepvaartmuseum" src="Imagen0231_p.jpg" alt="" height="230"><img class="aligncenter size-full wp-image-6236" title="Het Scheepvaartmuseum" src="Imagen0237_p.jpg" alt="" height="230"></p>
<h6 style="text-align: center;">Edifici del Museu Marítim i vaixell-museu <em>Amsterdam</em> al moll  annex del Het Scheepvaartmuseum. Fotos: Cristina Martín</h6>
<p><strong>Cristina Martín</strong></p>

      </article><article id="4952" class="odd_right_entry"><div class="entry_title">Un palau a la vora de l’Arno per a Picasso</div>
        <div class="showHide" id="showHide_4952" style="float:right; width: 31px; height: 31px;"></div>
        <div style="clear: both"></div>
        <span class="entry_date">Thu, 20 Oct 2011 12:02:51 +0000</span>
        <p>El Palazzo Giulia Rosselmini Gualandi, magnífica mansió renaixentista situada a les vores del riu Arno, seu de la Fondazzione Palazzo Blu, acull “Ho voluto essere pittore e sono diventato Picasso” (Volia ser pintor i m’he convertit en Picasso). Aquesta és la primera exposició d’obra de Picasso a la ciutat de Pisa i es pot visitar [...]</p>
        <p></p>
<p>El Palazzo Giulia Rosselmini Gualandi, magnífica mansió renaixentista situada a les vores del riu Arno, seu de la Fondazzione Palazzo Blu, acull “Ho voluto essere pittore e sono diventato Picasso” (Volia ser pintor i m’he convertit en Picasso). Aquesta és la primera exposició d’obra de Picasso a la ciutat de Pisa i es pot visitar del 14 d’octubre de 2011 al 29 de gener de 2012. La mostra reuneix unes dues-centes obres, entre pintura, dibuix, ceràmica i gravat, que permet recórrer la producció picassiana des de 1901 fins a 1970. L’empresa cultural Giunti Arte Mostre e Musei ha estat la responsable de l’organització i coordinació d’aquesta exposició, comissariada per Claudia Beltramo Ceppi.</p>
<p style="text-align: center;"><img class="aligncenter size-full wp-image-6128" title="Pisa" src="DSC09979_p.jpg" alt="" width="400"></p>
<h6 style="text-align: center;">Entrada a l’exposició amb la Torre de Pisa de fons<span id="more-6120"></span>
</h6>
<p>Des del Museu Picasso hem <strong>col·laborat, amb un préstec de 58 linogravats i l’assessorament científic i tècnic</strong>, tant en la selecció de les obres com en el muntatge i el discurs expositiu. Els gravats de la nostra col·lecció s’exhibeixen com un conjunt unitari i, alhora, interaccionen amb altres obres, establint un diàleg que facilita la comprensió de les innovacions tècniques i estilístiques de Picasso.</p>
<p>Durant la nostra estada a la ciutat toscana, els organitzadors ens van donar més detalls sobre les seves motivacions per a la realització del projecte. D’una banda, la Fondazzione Palazzo Blu té com a objectiu que els turistes arribin a conèixer la seva ciutat, la seva cultura i els nombrosos tresors dipositats en esglésies i museus. Qui no ha visitat l’esplèndid complex de la Piazza dei Miracoli, presidit pel Duomo i la famosa Torre inclinada? Però, són pocs aquells que s’han endinsat pels carrerons medievals o han descobert els esgrafiats de Vasari a la seu de l’Escola Normal o han visitat el Museu de Sant Mateu, ple de joies dels segles XII, XIII i XIV. Les exposicions organitzades al Palazzo Blu – Chagal el 2009, Miró el 2010 i ara Picasso – actuen com a reclam i animen els visitants a endinsar-se en la localitat i no limitar-se a una ràpida inspecció del conjunt romànic.</p>
<p style="text-align: center;"><img class="aligncenter size-full wp-image-6126" title="Pisa" src="DSC00121_p.jpg" alt="" width="180"><img class="aligncenter size-full wp-image-6125" title="Pisa" src="DSC00112_p.jpg" alt="" width="180"><img class="aligncenter size-full wp-image-6127" title="Pisa" src="DSC00135_p.jpg" alt="" width="180"></p>
<h6 style="text-align: center;">Muntatge de l’exposició</h6>
<p>D’altra banda, Giunti Art Mostre e Musei ambiciona pal·liar l’escassa presència a Itàlia de les avantguardes artístiques del segle XX. <strong>A Itàlia, plena d’obres d’art, on no es pot fer un pas sense topar amb alguna meravella escultòrica o arquitectònica o trobar un museu atapeït de peces d’altíssima qualitat</strong>, des de l’antiguitat clàssica fins a mitjan segle XIX, és difícil trobar col·leccions o museus representatius de l’art europeu més recent. És com si l’art del segle XX es limités al moviment noucentista i al futurisme. Per això, s’organitzen exposicions dels artistes o moviments que han protagonitzat l’esdevenir artístic des de 1870 fins als nostres dies.</p>
<p style="text-align: center;"><img class="aligncenter size-full wp-image-6124" title="Palazzo Giuli Rosselmini Gualandi" src="DSC00056_p.jpg" alt="" width="450"></p>
<h6 style="text-align: center;">Palazzo Giulia Rosselmini Gualandi</h6>
<p>L’exposició <strong>“Ho voluto essere pittore e sono diventato Picasso”</strong> és fruit de la confluència d’aquests dos objectius i, sens dubte, acostarà la figura de Picasso als pisans i atraurà els turistes cap al casc antic de l’urbs.</p>
<p><strong>Malén Gual</strong><strong><br></strong>Conservadora de la col·lecció</p>

      </article><article id="4954" class="even_right_entry"><div class="entry_title">L’emoció de la taca: la influència de París en Picasso</div>
        <div class="showHide" id="showHide_4954" style="float:right; width: 31px; height: 31px;"></div>
        <div style="clear: both"></div>
        <span class="entry_date">Thu, 13 Oct 2011 12:51:20 +0000</span>
        <p>L’exploració de noves tècniques pictòriques, que esdevingué un punt clau per als artistes de finals del segle XIX i principis del segle XX, no passà desapercebuda per al jove Pablo Picasso.

L’Arnau Puig davant l’Espera (Margot)
L’Arnau Puig, filòsof i crític d’art, ens ha convidat a repensar un cop més l’obra i l’estil de l’artista i dels [...]</p>
        <p></p>
<p>L’exploració de noves tècniques pictòriques, que esdevingué un punt clau per als artistes de finals del segle XIX i principis del segle XX, no passà desapercebuda per al jove Pablo Picasso.</p>
<p style="text-align: center;"><img class="aligncenter size-full wp-image-6050" title="puig_2" src="puig_2.jpg" alt="" width="350"></p>
<h6 style="text-align: center;">L’Arnau Puig davant l’<em>Espera (Margot)</em><span id="more-6048"></span>
</h6>
<p>L’Arnau Puig, filòsof i crític d’art, ens ha convidat a repensar un cop més l’obra i l’estil de l’artista i dels seus contemporanis , tot resseguint i analitzant alguns dels quadres de l’exposició temporal “Devorar París. Picasso 1900-1907”. Us presentem un breu resum:</p>
<p>En arribar a la capital francesa el 1900, Picasso duia una maleta plena de vivències personals i professionals que havia anat carregant al llarg de les estades prèvies a Barcelona i Horta de Sant Joan. Tota l’experiència acumulada va permetre al pintor captar els canvis i incorporar-los a la seva obra per tal d’enriquir-la.</p>
<p>La descoberta de París no només significà el començament d’una nova etapa a la seva vida, sinó que també constituí la revelació d’un univers creatiu que estava reeixint en un ambient en què l’art vessava per tots els racons. La influència del naixement de la fotografia com a nova tècnica de captació de la realitat, juntament amb els corrents artístics emergents, com ara el moviment nabí i l’impressionisme, convergiren en una nova concepció de la pintura.</p>
<p style="text-align: center;"><img class="aligncenter" title="Arnau Puig" src="puig_1.jpg" alt="" width="450"></p>
<h6 style="text-align: center;">Assistents durant la sessió “Parlem de pintura”</h6>
<p>Com ens va mostrar l’Arnau Puig, els canvis en la percepció estètica es traduïren en un abandonament de la cerca de l’objectivitat per deixar pas a la subjectivitat. En aquest context, es prescindí de la constricció de la tècnica per tal d’accentuar l’impacte d’una  escena. <strong>La pintura es posava, així, al servei de l’emoció; la pinzellada esdevenia el mètode per a construir un gest, una expressió, un sentiment. </strong></p>
<p>“Una línia és un dibuix. Potser una taca és un llenguatge.”  Amb aquesta sentència el crític volgué deixar palesa la contraposició de dues maneres diferents d’entendre l’art,  de dues visions del món completament divergents.</p>
<p>Encara no heu visitat l’exposició? Afanyeu-vos! Teniu temps fins al diumenge 16 d’octubre!</p>
<p><strong>Isabel Moreno</strong><br>
En pràctiques del màster de Gestió del Patrimoni Cultural a la Universitat de Barcelona</p>

      </article>
</div>

</div>

	</div>
</body>
</html>
