<!DOCTYPE html PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html>
<head><meta http-equiv="Content-Type" content="text/html; charset=UTF-8"></head>
<body><div class="main_container">
	<div data-role="content" data-inset="false" style="margin: 0; padding: 0; padding-top: 10px;">


  <div class="column" style="background: transparent;">
      <article id="10832" class="article article_left"><span class="entry_date">Tue, 27 Mar 2012 11:21:07 +0000</span>
      	<div class="summary_entry_title">Aproximacions al laboratori Intercanvis – II</div>
      	<div class="entry_title">Aproximacions al laboratori Intercanvis – II</div>
      	<div style="clear: both;"></div>
      	<div class="entry_summary">Al febrer vam començar el Laboratori Intercanvis, que ha continuat durant el mes de març amb un bloc de sessions els dies 6, 7 i 8 de març, i un tercer i últim bloc els dies 20, 21 i 22 de març.
Tot seguit us fem arribar un resum de les segones sessions, destacant els inputs [...]</div>
      	<div class="reading">
<p>Al febrer vam començar el Laboratori Intercanvis, que ha continuat durant el mes de març amb un bloc de sessions els dies 6, 7 i 8 de març, i un tercer i últim bloc els dies 20, 21 i 22 de març.</p>
<p>Tot seguit us fem arribar un resum de les segones sessions, destacant els inputs més rellevants d’aquests debats, xerrades i actes performatius que aporten una diversitat de lectures i visions sobre les relacions entre art, treball, objecte i economia, i que s’incorporaran en el discurs del projecte “Archivo F.X.: D’economia zero”, en el marc del qual també presentarem l’exposició “Economia: Picasso”.</p>
<p style="text-align: center;"><img class="aligncenter size-full wp-image-8390" title="Richard Hamilton" src="Hamilton.jpg" alt="Richard Hamilton" width="300"></p>
<h6 style="text-align: center;">Richard Hamilton – Just what it that made yesterday’s homes so  different, so appealing? – 1992 – Impressió làser a color – 26 x 25,1 cm  – Metropolitan Museum, New York – © Richard Hamilton, VEGAP, Barcelona  2011<span id="more-8378"></span>
</h6>
<p><strong>El productor com a productor<br></strong>Joaquín Vázquez, membre de BNV produccions, ha exposat el rodatge de més de vint anys d’aquest dispositiu de producció i intermediació cultural, creat per accionar el pensament crític i generar noves maneres de fer en el teixit creatiu.</p>
<p>A diferència del que passa en altres disciplines artístiques, la figura del productor no és reconeguda en el món de l’art, ni en l’època de la reproducció tècnica, tot i que l’obra de la majoria dels artistes contemporanis exigeix ​​sistemes de producció en què intervenen multitud d’oficis.</p>
<p>A dia d’avui no s’han democratitzat els processos de producció, distribució i exhibició perquè ni l’artista, ni el museu ni la galeria ni el comissari ni cap altre dels operadors que intervenen en la realització, custòdia, venda o exhibició de l’obra d’art, no estan interessats en fer-ho, ja que això significaria aproximar, i fer propera una imatge és també modificar la jerarquia des de la qual ha estat escollida.</p>
<p>L’important segueix sent l’“artisticitat” dels objectes que s’exhibeixen, sense valorar ni reconèixer la interacció del grup que els produeix. Però fins a quin punt el model que havia estat dissenyat per ajudar a revitalitzar i consolidar els sectors que integren la indústria cultural no és avui dia una pura il·lusió?</p>
<p><strong>El combat del pensament</strong></p>
<p>Marina Garcés i Santiago López Petit han presentat <em>Espai en blanc</em>, una aposta col·lectiva per promoure el combat del pensament i replantejar-se la possibilitat d’abandonar l’arbitrarietat dels mercats i escapar de la presó de deutes que envolta les nostres existències.</p>
<p>Com a exemple van presentar imatges sobre les reivindicacions que van tenir lloc al voltant de l’any 2000 a Barcelona. Els missatges inclosos per <em>Espai en blanc</em> resaven “Diners gratis”, “Pasta ja”, “No volem treball, volem diners” o “El treball, com més lluny millor”.</p>
<p style="text-align: center;"><img class="aligncenter size-full wp-image-8385" title="Espai en blanc" src="imatge2_p.jpg" alt="Ponents de Espai en blanc" height="200"><img class="aligncenter size-full wp-image-8386" title="Espai en blanc" src="IMG_9085_p.jpg" alt="Ponents de Espai en blanc" height="200"></p>
<h6 style="text-align: center;">Marina Garcés i Santiago López Petit durant la sessió d’<em>Espai en blanc</em>
</h6>
<p>L’arribada de la crisi permet avançar cap a un nou contracte social: el dret o no a participar en la mobilització global. I, en aquest context, apareixen malalties indefinides per fer front a la mobilització global, com el malestar social. El moviment del 15M és un exemple.</p>
<p>I aquest concepte de el “full”, d’”espai en blanc” que proposen s’ha concebut com una eina des de la qual assajar la situació actual.</p>
<p><strong>Casa de subhastes. Desestocatge d’art. Lots</strong></p>
<p>El Colectivo Todoazen ens ha fet una reflexió sobre el mercat i el valor de l’art prenent com a marc les cases de subhastes dins el mercat de l’art, i el component simbòlic i econòmic que s’amaga després de cadascuna de les licitacions. Per demostrar-ho, el col·lectiu ens ha exposat una sèrie de lots per tal de que el públic mediti quin hauria de ser el seu preu.</p>
<p>Per la seva especial caracterització com a zones de frontera entre el mercat i el gust, entre la sensibilitat i la riquesa, entre l’economia i l’art, les subhastes són narracions que més enllà de la seva estètica realista pertanyen al simbolisme propi de les avantguardes del segle XX. Els preus assolits construeixen el valor de l’art, de manera que les subhastes d’art funcionen com un ritual de legitimació de la propietat privada.</p>
<p><strong>Noranta metres quadrats</strong></p>
<p>Bulegoa z/b és una oficina d’art i coneixement bilbaïna. Conviden a la investigació, al diàleg i a la reflexió mitjançant tallers, seminaris, projeccions, presentacions i altres activitats. Com gestionar els recursos de què disposen ha estat un dels punts principals a tractar. Aquesta oficina neix per fer alguna cosa diferent al que s’està duent a terme institucionalment.</p>
<p>L’economia ocupa gran part de les seves converses com a entitat, ja que han de decidir com gestionar els recursos econòmics, provinents exclusivament d’ajuts públics, per treure’n el màxim partit possible. Es serveixen d’aquesta presentació com a moment excepcional en què pensar-se a si mateixes.</p>
<p style="text-align: center;"><img class="aligncenter size-full wp-image-8387" title="Bulegoa z/b " src="IMG_9096_p.jpg" alt="Ponents de Bulegoa z/b " width="400"></p>
<h6 style="text-align: center;">Seminari de Bulegoa z/b</h6>
<p><strong>Cos contra Capital: un musical flamenc contra el sistema financer</strong></p>
<p>Flo6×8 és un col·lectiu nascut a Sevilla que ens va il·lustrar sobre la seva lluita contra el capitalisme a través de <em>performances</em> i accions reivindicatives que tenen el flamenc com a protagonista. Aquest col·lectiu, que va néixer a partir de la caiguda de Lehman Brothers, realitza des de balls flamencs protagonitzats per un sol <em>bailaor</em> fins <em>performances</em> col·lectives, passant per cants nocturns individuals dedicats a les càmeres de seguretat o cants individuals en ple horari d’oficina.</p>
<p>Els seus objectius són expressar-se i manifestar descontentament respecte a la situació econòmica, no només en aquests temps de crisi, sinó durant els anys que els han precedit.<strong> </strong>Busquen fer visibles els responsables del captiveri de la banca i denunciar la situació de dependència que existeix del ciutadà respecte als bancs mitjançant el flamenc i la força del cos.</p>
<p><strong>Redacció del museu</strong></p>
<p><strong><em>Enllaços relacionats</em></strong></p>
<p>Laboratori Intercanvis<strong><em><br></em></strong></p>
</div>
      	<div class="options"></div>
      </article><div class="article_bottom_border"></div>
<a href="59.html#" onclick="javascript:void(0);" class="show_button_link" id="show_id_link_10832"><div class="show_button"><div id="triangle_10832" class="article_triangle"></div></div></a>
      <article id="10834" class="article article_left"><span class="entry_date">Tue, 20 Mar 2012 16:03:18 +0000</span>
      	<div class="summary_entry_title">El misteri de l’obra inclinada</div>
      	<div class="entry_title">El misteri de l’obra inclinada</div>
      	<div style="clear: both;"></div>
      	<div class="entry_summary">Si heu visitat la col·lecció del Museu Picasso de Barcelona en els darrers anys i sou bons observadors, us haureu fixat que una de les obres es troba en posició inclinada respecte a la paret. Sabeu de quin quadre estem parlant? En efecte, es tracta d’una de les obres destacades de la col·lecció: Desemparats, un [...]</div>
      	<div class="reading">
<p>Si heu visitat la col·lecció del Museu Picasso de Barcelona en els darrers anys i sou bons observadors, us haureu fixat que <strong>una de les obres es troba en posició inclinada respecte a la paret</strong>. Sabeu de quin quadre estem parlant? En efecte, es tracta d’una de les obres destacades de la col·lecció: <em>Desemparats</em>, un pastel del 1903.</p>
<p style="text-align: center;"><img class="aligncenter size-full wp-image-8299" title="Els Desemparats" src="desemparats.jpg" alt="Quadre de Picasso Desemparats" width="300"></p>
<h6 style="text-align: center;">
<em>Desamparats</em>. Pablo Picasso, 1903</h6>
<p><span id="more-8294"></span>El primer cop que es va dur a terme la tècnica de la inclinació fou l’any 2003, aprofitant una nova presentació museogràfica. L’obra mostrava diverses zones amb pèrdues de color, fruit del deteriorament que li estaven produint agents externs. Per tal de minimitzar el risc de pèrdua del material i reduir tensions innecessàries a l’obra, el Departament de Conservació Preventiva i Restauració va idear un sistema propi per a preservar l’obra. La solució consistia en la <strong>innovadora construcció d’un pla inclinat prou sòlid com per a poder-hi fixar l’obra</strong>. L’estructura es va fermar al mateix temps a la paret i es va pintar del mateix color per donar uniformitat al discurs. D’aquest manera, <strong>s’evitava la caiguda de la pintura per l’efecte de la gravetat i que el paper no hagués de suportar tant de pes i esdevingués més fràgil encara</strong>.</p>
<p style="text-align: center;"><img class="aligncenter size-full wp-image-8303" title="Obra inclinada" src="obra_inclinada_p.jpg" alt="Obra inclinada" width="230"></p>
<h6 style="text-align: center;">Pla inclinat de l’obra <em>Desamparats</em>
</h6>
<p>Per tal d’aplicar a l’obra el protocol de conservació preventiva complet, es col·locà un vidre de conservació i, en un primer moment, en què l’obra es trobava a una ubicació diferent de l’actual, s’instal·là en una vitrina amb clima passiu.</p>
<p>La col·locació en pla inclinat d’un quadre és una manera de presentació excepcional i, com a tal, només es fa servir en determinats casos. L’obra <em>Desemparats</em> fa nou anys que es troba en aquesta posició. Més tard, s’han presentat d’altres amb aquesta tècnica pionera, però sempre de manera puntual. <strong>L’experiència d’aquests anys demostra que és un sistema simple, però eficaç</strong>, raó per la qual alguns prestadors s’han mostrat interessats en què el Museu Picasso de Barcelona en fes ús en algunes obres fràgils durant el préstec per a exposicions temporals.</p>
<p><strong>Isabel Moreno </strong><br>
En pràctiques del màster de Gestió del Patrimoni Cultural a la Universitat de Barcelona</p>
</div>
      	<div class="options"></div>
      </article><div class="article_bottom_border"></div>
<a href="59.html#" onclick="javascript:void(0);" class="show_button_link" id="show_id_link_10834"><div class="show_button"><div id="triangle_10834" class="article_triangle"></div></div></a>
      <article id="10836" class="article article_left"><span class="entry_date">Mon, 12 Mar 2012 17:15:40 +0000</span>
      	<div class="summary_entry_title">Aproximacions al laboratori Intercanvis</div>
      	<div class="entry_title">Aproximacions al laboratori Intercanvis</div>
      	<div style="clear: both;"></div>
      	<div class="entry_summary">Els passats 21, 22 i 23 de febrer vam realitzar les primeres sessions del Laboratori Intercanvis, part del projecte de Pedro G. Romero “Arxiu FX: D’economia zero”, del qual formarà part també l’exposició “Economia: Picasso”.

El museu li ha demanat a Pedro una valoració d’aquestes primeres sessions, que publiquem a continuació:
Ascensió i caiguda de Picasso
Tant Esteban [...]</div>
      	<div class="reading">
<p>Els passats 21, 22 i 23 de febrer vam realitzar les primeres sessions del Laboratori Intercanvis, part del projecte de Pedro G. Romero “Arxiu FX: D’economia zero”, del qual formarà part també l’exposició “Economia: Picasso”.</p>
<p style="text-align: center;"><img class="size-full wp-image-8216  aligncenter" title="Seminari intercanvis" src="intercanvisinterior.110.jpg" alt="" width="210" height="208"></p>
<p>El museu li ha demanat a Pedro una valoració d’aquestes primeres sessions, que publiquem a continuació:<span id="more-8214"></span></p>
<p><strong><em>Ascensió i caiguda de Picasso</em></strong><br>
Tant Esteban Pujals com Valentín Roma van a destacar una forta contradicció com a motor en el desenvolupament crític del llibre<em> Ascensió i caiguda de Picasso</em> que escriví el 1965 John Berger. En efecte, Berger sembla un apassionat de la pintura de Picasso a qui no perdona, pel seu amor, haver-se convertit en el paradigma de l’artista misantrop, ric i vanitós. Es tracta, a més, del retrat d’una traïció.</p>
<p><strong><em>Les aventures de Picasso</em></strong><br>
Tant en la pel·lícula <em>Picassos äventyr</em>, un film suec que van dirigir el 1978 Hans Alfredson i Tage Danielsson, que van presentar Manuel Prados Sánchez i Alejandro Peña com en els treballs de Rogelio López Cuenca voltant del seu projecte <em>Ciutat: Picasso</em> (presentat l’endemà), s’esmicolaren diversos aspectes semiòtics al voltant de la marca Picasso, emblema definit del que significa l’art modern en l’economia capitalista de serveis. Són interessants els diferents dispositius de comunicació amb què aquests autors van presentar la, diguem-ne així, contaminació <em>Picasso</em> de la iconosfera.</p>
<p><strong><em>Ciutat Picasso</em></strong><br>
L’atrevida comparació que van fer Prados i Peña entre <em>Les Demoiselles d’Avignon</em> i una fotografia del corrupte alcalde de Marbella, Jesús Gil i Gil envoltat de senyoretes al jacuzzi de la seva piscina, ens van introduir perfectament a la Màlaga dels anys 90 que espera el seu Museo Picasso i que va ser magistralment disseccionada per Rogelio López Cuenca en un brillant exercici de periodisme audiovisual. Un dels seus encerts va passar per no exposar les diferents peces que el mateix López Cuenca ha confeccionat amb el material presentat, sinó mostrar directament les fonts documentals que jeuen en el seu arxiu i fecunden profitosament el seu treball.</p>
<p><strong>Pedro G. Romero</strong></p>
</div>
      	<div class="options"></div>
      </article><div class="article_bottom_border"></div>
<a href="59.html#" onclick="javascript:void(0);" class="show_button_link" id="show_id_link_10836"><div class="show_button"><div id="triangle_10836" class="article_triangle"></div></div></a>
      <article id="10838" class="article article_left"><span class="entry_date">Thu, 01 Mar 2012 12:26:18 +0000</span>
      	<div class="summary_entry_title">Picasso a la Tate</div>
      	<div class="entry_title">Picasso a la Tate</div>
      	<div style="clear: both;"></div>
      	<div class="entry_summary">El passat 15 de febrer es va obrir al públic a la Tate Britain de Londres la monumental exposició “Picasso &amp; Modern British Art ”, que ressegueix tots els racons que associen Pablo Picasso al món artístic de les illes britàniques. Des de la seva influència en artistes com Duncan Grant i Wyndham Lewis, ja a la primera [...]</div>
      	<div class="reading">
<p>El passat 15 de febrer es va obrir al públic a la Tate Britain de Londres la monumental exposició “Picasso &amp; Modern British Art<em> </em><em>”</em>, que ressegueix tots els racons que associen Pablo Picasso al món artístic de les illes britàniques. Des de la seva influència en artistes com Duncan Grant i Wyndham Lewis, ja a la primera dècada del segle XX, fins a l’admiració i font d’inspiració que va representar per a figures imprescindibles com Ben Nicholson, Henry Moore o Francis Bacon sobretot en el període d’entreguerres i, ja a la segona meitat de segle, per a Graham Sutherland i David Hockney.</p>
<p style="text-align: center;"><img class="aligncenter size-full wp-image-8048" title="tate_flyer" src="tate_flyer.jpg" alt="Flyer de l'exposició" width="450"></p>
<p style="text-align: center;">
</p>
<p><span id="more-8044"></span>Malgrat que Picasso havia estat presentat a les Grafton Galleries de Londres en exposicions sobre l’art postimpressionista el 1910 i 1912, <strong>la seva repercussió no va ser definitiva fins a l’estada de l’artista malagueny a Londres el 1919 amb motiu de l’estrena d’<em>El Tricorn </em>de Manuel de Falla</strong>, per al qual havia fet el disseny del vestuari i els decorats.</p>
<p style="text-align: center;"><img class="aligncenter size-full wp-image-8084" title="catàleg" src="portada_p.jpg" alt='Portada Catàleg "Picasso &amp; Modern British Art"' width="230" height="290"><img class="aligncenter size-full wp-image-8085" title="catàleg contraportada" src="contraportada_p.jpg" alt='Contraportada catàleg "Picasso &amp; Modern British Art"' width="230"></p>
<h6 style="text-align: center;">Portada i contraportada del catàleg de l’exposició</h6>
<p>La Tate presenta obres pertanyents a col·leccions públiques i privades britàniques i vol<strong> remarcar la importància dels amics britànics de Picasso</strong>, com Douglas Cooper o Roland Penrose. Especial esment mereixen obres rarament exhibides com l’oli <em>Ampolla i llibres</em> del 1910-11, el retrat a llapis de Vladimir Polunin del 1919 o el tram de paret de la casa del company comunista JD Bernal, on Picasso va fer un dibuix al·legòric de la pau quan va viatjar per segona i darrera vegada a Anglaterra el 1950 com a delegat del Tercer Congrés Mundial de la Pau.</p>
<p style="text-align: center;"><img class="aligncenter size-full wp-image-8083" title="catàleg interior" src="interior_p.jpg" alt="Pàgina interior del catàleg de l'exposició" width="450"></p>
<h6 style="text-align: center;">Pàgina interior del catàleg de l’exposició amb obres de Henry Moore i Pablo Picasso</h6>
<p>La mostra reuneix un total de 135 obres i es clou amb la fonamental <em>La dansa</em> del 1925, que Picasso va accedir a vendre a la Tate cinc anys després de la gran retrospectiva que la pròpia Tate li havia organitzat el 1960, que havia atret gairebé mig milió de visitants. En aquesta mostra antològica s’havia mostrat la sèrie completa de <em>Las Meninas</em>, vuit anys abans que Picasso la donés sencera al nostre museu, que es <strong>complau a col·laborar-hi mitjançant la cessió de dos olis per a l’àmbit que la recorda</strong>.</p>
<p>La mostra es podrà veure fins al 15 de juliol, i a més tindrà una segona etapa a la Scottish National Gallery of Modern Art d’Edinburgh del 4 d’agost al 4 de novembre.</p>
<p><strong>Lluís Bagunyà</strong><br>
Contractació i Relacions Institucionals</p>
</div>
      	<div class="options"></div>
      </article><div class="article_bottom_border"></div>
<a href="59.html#" onclick="javascript:void(0);" class="show_button_link" id="show_id_link_10838"><div class="show_button"><div id="triangle_10838" class="article_triangle"></div></div></a>
      <article id="10840" class="article article_left"><span class="entry_date">Mon, 20 Feb 2012 13:56:53 +0000</span>
      	<div class="summary_entry_title">La història de Barcelona a través dels patis medievals del Museu Picasso</div>
      	<div class="entry_title">La història de Barcelona a través dels patis medievals del Museu Picasso</div>
      	<div style="clear: both;"></div>
      	<div class="entry_summary">Un dels primers encàrrecs del Centre de Coneixement i Recerca, poc després de la seva formació al 2009, va ser demanar a l’empresa Veclus, s.l. un estudi històric-arquitectònic de les cinc finques del carrer Montcada que configuren actualment el Museu.


    




            [...]</div>
      	<div class="reading">
<p>Un dels primers encàrrecs del Centre de Coneixement i Recerca, poc després de la seva formació al 2009, va ser demanar a l’empresa Veclus, s.l. un estudi històric-arquitectònic de les cinc finques del carrer Montcada que configuren actualment el Museu.<br></p>
<div id="pano" style="width:100%; height:100%;">
    <noscript>
<br><table style="width:100%;height:100%;"><tr style="valign:middle;">
<td>
<div style="text-align:center;">
            Per visualizar correctament la visita necessiteu :<br>
            Adobe Flash Player i un navegador web amb JavaScript.<br><br><br>
</div>
</td>
</tr></table>
<p></p>
</noscript>
<p>    </p>
</div>
<p><span id="more-7770"></span>La idea darrera aquest estudi era posar en valor el patrimoni arquitectònic que alberga actualment el Museu Picasso per donar-lo a conèixer, integrar-lo en la pròpia dinàmica del museu i posar en marxa línees de conservació.</p>
<p>El treball de recerca i estudi es va fer en dues fases durant els anys 2009 i 2010. La <strong>primera fase </strong>va consistir en el <strong>buidatge documental per reconstruir la història de cadascuna de les finques</strong>. Aquesta feina va partir de la documentació que ja es conservava al museu i es va centrar especialment en la documentació medieval sobre l’origen de les finques, la documentació moderna notarial i la documentació contemporània.</p>
<p style="text-align: center;"><img class="aligncenter size-full wp-image-7779" title="Palau Baró de Castellet" src="pati_2.jpg" alt="Finestra renaixentista del Palau Baró de Castellet" width="186" height="230"><img class="aligncenter size-full wp-image-7781" title="Pati Finestres" src="pati_4.jpg" alt="Mènsula de suport de la tribuna del pati del Palau Finestres" height="230"></p>
<h6 style="text-align: center;">Finestra renaixentista del Palau Baró de Castellet | Mènsula de suport de la tribuna del pati del Palau Finestres</h6>
<p>La <strong>segona fase</strong>, duta a terme l’any 2010, va consistir en l’<strong>estudi històrico-arquitectònic dels edificis</strong>, tot desenvolupant les següents feines:</p>
<ul>
<li>Identificar i valorar patrimonialment els elements singulars o d’especial rellevància dels edificis</li>
<li>Determinar el seu estat de conservació</li>
<li>Desenvolupar cronologies i datacions absolutes tant de les estructures de referència com dels elements singulars</li>
<li>Generar una reconstrucció arquitectònica amb propostes gràfiques individualitzades de l’evolució de cada edifici, des dels orígens fins a l’actualitat</li>
<li>Elaborar una proposta de les possibles línees de conservació, restauració i arranjament dels elements d’especial rellevància històrica de cada edifici</li>
</ul>
<p>Amb la finalització d’aquest encàrrec, el museu disposa de la base científica necessària per difondre i integrar en el seu discurs el patrimoni arquitectònic que alberga.</p>
<p>En aquest sentit, s’han fet ja unes primeres actuacions per tal de difondre la informació que s’ha obtingut d’aquest estudi. D’una banda, l’any passat vàrem presentar la visita virtual als patis del museu, que permet un visionat en 360º dels patis, amb la possibilitat d’acostar-se a detalls i elements dels mateixos, alguns dels quals gairebé no són visibles des del mateix museu! L’aplicació també permet <strong>ampliar la informació sobre els patis i alguns dels elements més destacats</strong>, ja sigui pel seu valor patrimonial o històric.</p>
<p style="text-align: center;"><img class="aligncenter size-full wp-image-7780" title="Palau Meca" src="pati_3.jpg" alt="Arc medieval sota l’escala del Palau Meca" height="94"><img class="aligncenter size-full wp-image-7778" title="Palau Aguilar" src="pati_1.jpg" alt="Llinda de finestra amb caps, escuts i finestrals gòtics del Palau Aguilar" width="350"></p>
<h6 style="text-align: center;">Arc medieval sota l’escala del Palau Meca | Llinda de finestra amb caps, escuts i finestrals gòtics del Palau Aguilar</h6>
<p>Amb la necessària i gran tasca de resum i selecció d’informació que va comportar la visita virtual, quan Biblioteques de Barcelona va proposar al grup d’Articket que creéssim el programa “Els museus des de dins”, des del Picasso ens va fer il·lusió posar a l’abast del públic local aquesta informació, i vam proposar fer una visita guiada per explicar-la <em>in situ</em>.</p>
<p>Malgrat l’intens fred d’aquest febrer, la visita s’ha realitzat amb gran èxit, i donada la demanda, s’ha repetit! Com que molta gent no hi ha pogut assistir per falta d’espai, s’ha decidit<strong> incorporar una visita a l’estiu, per gaudir dels patis amb més bon temps</strong>: una visita que permetrà no només aprendre sobre aquests edificis si no també sobre més de 700 anys d’història de la ciutat.</p>
<p><strong>Sílvia Domènech i Anna Guarro</strong></p>
</div>
      	<div class="options"></div>
      </article><div class="article_bottom_border"></div>
<a href="59.html#" onclick="javascript:void(0);" class="show_button_link" id="show_id_link_10840"><div class="show_button"><div id="triangle_10840" class="article_triangle"></div></div></a>
  </div>
  <div class="column" style="background: transparent;">
        <article id="10833" class="article article_right"><span class="entry_date">Thu, 22 Mar 2012 12:24:09 +0000</span>
      	<div class="summary_entry_title">Un Collage abans del Collage</div>
        <div class="entry_title">Un Collage abans del Collage</div>
        <div style="clear: both"></div>
      	<div class="entry_summary">Em vaig acostar per primer cop al dibuix de Picasso, Home repenjat en una paret, punt de partida de l’exposició, “Un collage abans del collage”,  quan preparava el meu assaig sobre Miró i el collage. A l’obra, el traç de la mà de l’artista es combina amb una imatge fotogràfica reproduïda fotomecànicament, i això em [...]</div>
       	<div class="reading">
<p>Em vaig acostar per primer cop al dibuix de Picasso, <em>Home repenjat en una paret</em>, punt de partida de l’exposició, “Un collage abans del collage”,  quan preparava el meu assaig sobre Miró i el collage. A l’obra,<em> </em>el traç de la mà de l’artista es combina amb una imatge fotogràfica reproduïda fotomecànicament, i això em va fer pensar que es podia prendre com un precedent de les qüestions tractades al llibre. Ara bé, la datació del dibuix -març de 1899- anticipava amb tant de temps la descoberta del collage –primavera de 1912- que vaig decidir posposar-ne l’estudi fins que no hagués acabat el treball sobre Miró i disposés de prou temps per encarar-m’hi.</p>
<p style="text-align: center;"><img class="aligncenter size-full wp-image-8329" title="Home repenjat en una paret" src="home-arrepenjat-en-una-paret.jpg" alt="Home repenjat en una paret" width="250"></p>
<h6 style="text-align: center;"><em>Home repenjat en una paret<span id="more-8308"></span></em></h6>
<p>El segon cop que m’hi vaig apropar, un cop aclarit que no existia cap font oral o escrita que n’aclarís l’origen, <strong>vaig dirigir tots els meus esforços en l’anàlisi del dibuix i de la imatge encolada</strong>.</p>
<p>La producció de Picasso del tombant de segle és ben coneguda, de manera que situar el dibuix no em va costar gaire. La figura d’un home d’aspecte proletari que es repenja indolent en una paret pertany a la sèrie d’estudis del natural que entre febrer i març de 1899 el jove pintor va efectuar al Cercle artístic de Barcelona. L’estil modern i antiacadèmic de les formes enllaça amb els apunts de carrer que el pintor realitzava des de feia un any enrere. També la influència del llenguatge àgil i fluït d’il·lustradors com Steinlen semblava prou clara.</p>
<p>Si bé el dibuix no presentava grans incògnites, la peça encolada era tota una altra història. <strong>L’originalitat d’<em>Home repenjat en una paret</em> arrenca de la incongruència d’aquest afegit</strong>. Des del començament, vaig partir de la hipòtesi que identificar-ne la naturalesa i, sobretot, saber de quin context havia estat extret, em proporcionaria noves informacions que revertirien en una comprensió més exacta de l’obra.</p>
<p style="text-align: center;"><img class="aligncenter size-full wp-image-8311" title="Visita Fèlix Fanés (2)" src="Visita-F%C3%A8lix-Fan%C3%A9s-2.jpg" alt="Visita comentada a l'exposició pel mateix comissari" width="230"><img class="aligncenter size-full wp-image-8312" title="Visita Fèlix Fanés (3)" src="Visita-F%C3%A8lix-Fan%C3%A9s-3.jpg" alt="Visita comentada a l'exposició pel mateix comissari" width="230"></p>
<h6 style="text-align: center;">Visita comentada a l’exposició “Un Collage abans del Collage” pel comissari Fèlix Fanés</h6>
<p>Tot i que sobre <em>Home repenjat en una paret</em> no s’ha escrit gaire, els pocs autors que han gosat referir-s’hi sempre han identificat la peça enganxada com un tros de diari. Al tombant de segle la premsa no incloïa reproduccions fotogràfiques, però sí que en duien les revistes il·lustrades. Em calia trobar la imatge d’una noia, amb aparença d’actriu o d’aprenent d’actriu, jove, atractiva i per la posició del cos –traient-se la jaqueta- un punt atrevida. Vaig iniciar, doncs, l’escorcoll dels setmanaris catalans, espanyols i també francesos, del voltant del 1900, susceptibles d’incloure una imatge d’aquestes característiques. Sota els meus ulls van desfilar un inesgotable estol de noies boniques i lleument descarades. Vaig passar moltes hores a l’hemeroteca de Barcelona (Ca l’Ardiaca), a les de Madrid (Conde Duque i Biblioteca Nacional) i a la de París (Bibliothèque Nationale). Cap de les imatges que vaig veure no s’identificava amb la peça que havia triat Picasso.</p>
<p style="text-align: center;"><img class="aligncenter size-full wp-image-8310" title="Visita Fèlix Fanés (1)" src="Visita-F%C3%A8lix-Fan%C3%A9s-1.jpg" alt="Visita comentada per Fèlix Fanés" width="250"></p>
<h6 style="text-align: center;">Vitrina de l’exposició “Un Collage abans del Collage”</h6>
<p>Un cop explorades les revistes, vaig continuar la recerca en altres àmbits.<strong> Les postals, per exemple, que eren molt populars al voltant del 1900, i on abundaven les reproduccions d’actrius o d’aprenents d’actrius, es van convertir en el segon objectiu de les meves indagacions.</strong> Però una vegada més no vaig trobar-ne cap que coincidís amb el rostre encolat a <em>Home repenjat en una paret.</em> Després de les postals, vaig obrir un nou camp de recerca. Ara els tocava el torn als programes de teatre. Des de final del segle XIX, molts d’aquests fullets duien estampades fotografies d’actrius. La consulta la realitzava als arxius de l’Institut del Teatre de Barcelona. <strong>Va ser en aquesta institució, un cop escrutades desenes i desenes d’arxivadors, que vaig ensopegar amb una capsa titulada, “Actrices extranjeras”</strong>. A l’interior s’hi conservava un àlbum, que després vaig saber que era de cromos de capses de mistos, a la tercera o quarta plana del qual hi havia enganxada una imatge idèntica a la utilitzada per Picasso.</p>
<p style="text-align: center;"><img class="aligncenter size-full wp-image-8309" title="Visita Fèlix Fanés" src="Visita-F%C3%A8lix-Fan%C3%A9s.jpg" alt="El comissari Fèlix Fanés davant el cartell de l'exposició" width="450"></p>
<h6 style="text-align: center;">El comissari de l’exposició Fèlix Fanés</h6>
<p>A partir de la descoberta tot va ser més fàcil. Els cromos em van conduir als àlbums i els àlbums a detectar una tendència social força generalitzada. <strong>En el <em>fin-de-siècle,</em> per omplir el lleure, la gent retallava i enganxava. Les tisores i la cola no paraven</strong>. Anuncis, cromos, postals, fotografies, caricatures, estampes, formaven una densa trama d’imatges. La troballa m’obria noves perspectives. En les revistes, en les postals, en els programes de teatre havia intuït una visualitat popular poc o gens estudiada. Aquest rerefons, sumat a la febre de retallar i enganxar, explicava el gest de Picasso. Més que inventar un nou procediment artístic, <strong>amb l’ús de la pega l’aleshores jove artista el que feia era apropar-se a les tendències visuals que l’envoltaven</strong>. La llarga investigació, sovint extraviada per camins que no duien enlloc, no havia estat en va. De fet, es podria dir que les dificultats, més que tancar-me portes, me les havien obert. L’entorn d’imatges barates i la moda de retallar i enganxar fornien la clau per comprendre en què consistia realment <em>Home repenjat en una paret</em>. Un collage, sí, però un collage abans del collage.</p>
<p><strong>Fèlix Fanés</strong><br>
Comissari de l’exposició “Un Collage abans del Collage”</p>
</div>
      	<div class="options"></div>
      </article><div class="article_bottom_border"></div>
      <a href="59.html#" onclick="javascript:void(0);" class="show_button_link" id="show_id_link_10833"><div class="show_button"><div id="triangle_10833" class="article_triangle"></div></div></a>
        <article id="10835" class="article article_right"><span class="entry_date">Thu, 15 Mar 2012 12:34:17 +0000</span>
      	<div class="summary_entry_title">Vist per… La importància de parlar davant de l’obra</div>
        <div class="entry_title">Vist per… La importància de parlar davant de l’obra</div>
        <div style="clear: both"></div>
      	<div class="entry_summary">Al museu iniciem una nova temporada de “Vist per…”, el programa de “visites comentades” a la nostra col·lecció de la mà de guies ben particulars: demanem a professionals de procedències ben diverses que ens ofereixin una lectura de les obres exposades, des de la vinculació a la seva pròpia tasca professional i creativa al seu [...]</div>
       	<div class="reading">
<p>Al museu iniciem una nova temporada de “Vist per…”, el programa de “visites comentades” a la nostra col·lecció de la mà de guies ben particulars: demanem a professionals de procedències ben diverses que ens ofereixin una lectura de les obres exposades, des de la vinculació a la seva pròpia tasca professional i creativa al seu imaginari visual i cultural. Arquitectes, escriptors, artistes de circ, de dansa, visuals, fotògrafs, científics, poetes, dissenyadors, crítics d’art, directors de teatre i de cinema, etc… un ampli ventall de creadors dels àmbits més diversos ens han ofert mirades molt personals que <strong>ens ajuden a veure les obres de nou en nou i a allunyar-nos de plantejaments historicistes que pesen sobre la recepció de Pablo Picasso</strong> i que, tot sovint, ens allunyen més que no pas ens apropen de la seva obra.</p>
<p style="text-align: center;"><img class="aligncenter size-full wp-image-8265" title="sol pico_dansa" src="sol-pico_dansa.jpg" alt="" width="400"></p>
<h6 style="text-align: center;">Vist per… Sol Picó, una mirada des de la dansa<span id="more-8258"></span>
</h6>
<p>“Vist per…” és un programa que va començar fa cinc anys al museu i que s’ha anat desenvolupant i modificant segons les necessitats dels públics i també del museu: de ser un programa que es realitzava durant la primavera i la tardor, hem decidit concentrar-lo a la primavera; en algunes ocasions hem usat el format per a exposicions temporals, no només per a la col·lecció; tot i que en ocasions les sessions s’havien realitzat a sala de conferències, ara passen únicament a sales d’exposició; cansats de lluitar contra el futbol dels dimecres, l’hem passat als dijous. Amb tot, <strong>l’esperit del programa no ha canviat des del primer dia, i és el de dialogar i obtenir noves lectures de l’obra davant de la mateixa</strong>.</p>
<p style="text-align: center;"><img class="aligncenter size-full wp-image-8262" title="mita casacuberta_filologia" src="mita-casacuberta_filologia.jpg" alt='"Vist per..." Mita Casacuberta' width="230"><img class="aligncenter size-full wp-image-8263" title="perejaume_art contemporani" src="perejaume_art-contemporani.jpg" alt="Vist per... Perejaume" width="230"></p>
<h6 style="text-align: center;">Vist per… Mita Casacuberta, una mira des de la filologia | Vist per… Perejaume, una mirada des de l’art</h6>
<p>Aquest últim aspecte és molt important i resumeix una filosofia crucial per entendre gran part del treball del museu: i és que res substitueix l’observació directa de l’obra, el diàleg enfront l’objecte d’art i el seu gaudi, i el fet que tots nosaltres, des de les nostres perspectives, podem aportar nous coneixements sobre l’obra artística. Per tant, parlar a sales, debatre, obtenir nous punts de vista, suposa per al museu <strong>un enriquiment constant sobre el coneixement de la pròpia col·lecció</strong>, un enriquiment que, a més, està constituït<strong> </strong>tant per les aportacions de les veus convidades com per les del públic que hi participa.</p>
<h6 style="text-align: center;">
<img class="aligncenter size-full wp-image-8264" title="esmuc" src="smug.jpg" alt="Vis per... l'ESMUC" width="230"><img class="aligncenter size-full wp-image-8261" title="lluis reales_ciencia" src="lluis-reales_ciencia.jpg" alt="Vist per... Lluís Reales" width="230">
</h6>
<h6 style="text-align: center;">Vist per… l’ESMUC, una mirada des de la música | Vist per… Lluís Reales, una mirada des de la ciència</h6>
<p>En aquesta nova edició comptarem amb la participació de Pedro Azara, teòric d’estètica i comissari d’exposicions (avui 15 de març); Rosa Amorós, ceramista (28 de març); Carlota Subirós, directora de teatre (12 d’abril, en substitució d’Ignasi Aballí); Marcel Escolano, artista de circ (26 d’abril); Jaume Ollé, metge (10 de maig); Guillamino, músic (31 de maig); i Ignasi Aballí, artista (7 de juny). Estem molt agraïts a aquests col·laboradors, a tots ells els demanem una tasca força diferent a la seva habitual i que els requereix un esforç també de posar-se a prova davant del públic i de les obres d’art, així com també a tots aquells convidats que han contribuït en les passades edicions.</p>
<p><strong>Anna Guarro</strong><br>
Programes Públics</p>
<p><strong><em>Enllaços relacionats</em></strong></p>
<p>Col·lecció fotogràfica “Vist per…”</p>
</div>
      	<div class="options"></div>
      </article><div class="article_bottom_border"></div>
      <a href="59.html#" onclick="javascript:void(0);" class="show_button_link" id="show_id_link_10835"><div class="show_button"><div id="triangle_10835" class="article_triangle"></div></div></a>
        <article id="10837" class="article article_right"><span class="entry_date">Mon, 05 Mar 2012 16:45:32 +0000</span>
      	<div class="summary_entry_title">Sobre mercat, economia i art al Club de Lectura</div>
        <div class="entry_title">Sobre mercat, economia i art al Club de Lectura</div>
        <div style="clear: both"></div>
      	<div class="entry_summary">La conversa amb el crític i comissari Valentín Roma, autor de Rostros (editorial Periférica, 2012), sobre l’assaig De cómo Nueva York robó la idea de arte moderno de Serge Guilbaut, va ser un recorregut per tot un seguit de fets històrics i d’idees fonamentals per entendre les arts visuals del segle XX.

El llibre de Guilbaut, [...]</div>
       	<div class="reading">
<p>La conversa amb el crític i comissari Valentín Roma, autor de <em>Rostros</em> (editorial Periférica, 2012), sobre l’assaig <em>De cómo Nueva York robó la idea de arte moderno</em> de<strong> Serge Guilbaut</strong>, va ser un <strong>recorregut per tot un seguit de fets històrics i d’idees fonamentals per entendre les arts visuals del segle XX</strong>.</p>
<p style="text-align: center;"><img class="aligncenter size-full wp-image-8183" title="De cómo Nueva York robó la idea de arte moderno" src="club-lectura.jpeg" alt='Portada "De cómo Nueva York robó la idea de arte moderno"' width="300"></p>
<p><span id="more-8176"></span>El llibre de Guilbaut, publicat als anys 80 als EEUU i traduït fa cinc anys pel MACBA, arrel de l’exposició “Sota la bomba”, estudia <strong>com es va configurar una xarxa de creadors</strong> (com Motherwell, Rothko o Pollock)<strong> i de crítics, en el context polític convuls de mitjans del segle passat</strong>, que va aprofitar la desgràcia europea per inventar un art genuïnament americà i, alhora, amb projecció internacional. Modern.</p>
<p>Roma va analitzar les conseqüències: la relació de l’expressionisme abstracte amb Warhol i el pop. I els paral·lelismes possibles, pel que fa al treball amb el trauma històric, entre la reacció a la guerra mundial i la bomba atòmica i la reacció artística a l’11-S. <strong>Picasso </strong>va aparèixer com a centre del mapa de Guilbaut, perquè va ser ell qui, involuntàriament, <strong>va crear el sistema comercial de l’art entre França i els Estats Units, que el teòric francès analitza amb precisió</strong>. “Amb Picasso canvia el sistema del mercat de l’art a EEUU”, indicà Roma, “el sistema actual de l’art, en clau econòmica, prové de Picasso. Una idea molt estesa en art contemporani és que amb Duchamp comença un nou règim en l’art, amb la percepció o idea que tothom pot ser artista i, que amb Picasso, neix la idea de l’artista geni. Amb l’exposició de Pedro G. Romero, que es vincula a aquest llibre, es vol invertir aquest concepte, sobretot a través de l’economia”.</p>
<p>La propera sessió serà sobre <em>Ubú rei</em>, d’Alfred Jarry, de manera que anirem encara més enrere, a les arrels (radicals) del segle XX.</p>
<p><strong>Jordi Carrión</strong></p>
<p><strong><em>Enllaços relacionats</em></strong></p>
<p>Seminari Intercanvis amb Pedro G. Romero</p>
<p>www.jorgecarrion.com</p>
</div>
      	<div class="options"></div>
      </article><div class="article_bottom_border"></div>
      <a href="59.html#" onclick="javascript:void(0);" class="show_button_link" id="show_id_link_10837"><div class="show_button"><div id="triangle_10837" class="article_triangle"></div></div></a>
        <article id="10839" class="article article_right"><span class="entry_date">Mon, 27 Feb 2012 13:12:34 +0000</span>
      	<div class="summary_entry_title">El Museu Picasso es mobilitza</div>
        <div class="entry_title">El Museu Picasso es mobilitza</div>
        <div style="clear: both"></div>
      	<div class="entry_summary">En el marc del congrés Mobile World Congress, Google ha seleccionat una sèrie de punts d’interès de la ciutat de Barcelona per oferir-los la possibilitat de col·laborar en la iniciativa “Barcelona Go Mobile”. Aquest projecte ha permès l’adaptació de les pàgines web dels llocs escollits a la seva versió mòbil.

Pàgina d’inici i pàgina d’una de [...]</div>
       	<div class="reading">
<p>En el marc del congrés Mobile World Congress, Google ha seleccionat una sèrie de punts d’interès de la ciutat de Barcelona per oferir-los la possibilitat de col·laborar en la iniciativa “Barcelona Go Mobile”. Aquest projecte ha permès l’adaptació de les pàgines web dels llocs escollits a la seva versió mòbil.</p>
<p style="text-align: center;"><img class="aligncenter size-full wp-image-8122" title="museu_picasso_01_p" src="museu_picasso_01_p.jpg" alt="" width="200"><img class="aligncenter size-full wp-image-8121" title="museu_picasso_02_p" src="museu_picasso_02_p.jpg" alt="" width="200"></p>
<h6 style="text-align: center;">Pàgina d’inici i pàgina d’una de les obres destacades de la col·lecció</h6>
<p><span id="more-8055"></span>D’un total de 26 punts, entre culturals, turístics, gastronòmics i d’oci, <strong>Google també ens ha convidat a participar d’aquesta iniciativa</strong> i aquí està el resultat: la web del Museu Picasso amb els seus continguts principals disponible al mòbil. La iniciativa ha comptat també amb la col·laboració de la Generalitat de Catalunya (a través del projecte Invest in Catalonia) i l’Ajuntament de Barcelona.</p>
<p>Actualment el museu ja disposa d’una aplicació gratuïta per IPhone per poder consultar la selecció de les obres destacades de la col·lecció del museu, així com una versió adaptada de la pàgina web que permet realitzar una visita virtual als patis del museu. Amb aquesta primera versió mòbil de la web el museu vol fer un pas més en l’aproximació a l’estil de vida dels usuaris i visitants. Si l’usuari és mòbil, el museu també ho ha de ser.</p>
<h6 style="text-align: center;"><img class="aligncenter size-full wp-image-8063" title="Go Mobile mapa" src="go_mobile_mama_2.jpg" alt="Go Mobile mapa localitzacions" width="450"></h6>
<h6 style="text-align: center;">Mapa de les localitzacions</h6>
<p>La xifra de persones que accedeixen a internet des de dispositius mòbils augmenta cada dia i la “era post PC”, com deia Steve Jobs, ja ha començat!<strong> </strong>En aquest cas, permetre que el públic, ja siguin turistes o gent local, tingui accés als continguts principals d’institucions culturals és un element fonamental que <strong>contribueix a la difusió i posada en valor del patrimoni cultural i artístic</strong>, i actualment existeixen alguns centres arreu del món que ja han posat fil a l’agulla. Per citar-ne uns quants amb la web adaptada a mòbil: el Museo del Prado, el Museum of Modern Art (MoMA), el Victoria &amp; Albert Museum, <span style="color: #ff0000;"><span style="color: #000000;">el Metropolitan Museum of Art, el </span></span>Van Gogh Museum d’Amsterdam, <span style="color: #000000;"> </span><span style="color: #ff0000;"><span style="color: #000000;">entre d’altres.</span><br></span></p>
<p>I com es fa l’adaptació? La feina no és fàcil. Requereix una tasca d’anàlisi de la informació, així com de resum i condensació, ja que en poc espai ha d’anar-hi tota la informació més important. Les <strong>pautes bàsiques</strong> que hem tingut en compte a l’hora de plantejar la nostra adaptació han estat:</p>
<ul>
<li> Selecció dels continguts més rellevants per a l’usuari</li>
<li>Condensació i esquematització de la informació</li>
<li>Ordenació per prioritats de l’usuari mòbil</li>
<li>Elaboració d’un disseny clar i navegabilitat senzilla</li>
</ul>
<p>En definitiva, molta informació en poc espai i ben estructurada, no sempre seguint el mateix esquema que la web del museu, ja que s’ha de tenir en compte que <strong>l’ús i continguts que busca un usuari de la web normal no és el mateix que el d’un usuari mòbil, i que el temps de què disposa per navegar és més reduït i més car</strong>.</p>
<p>La web del museu adaptada al mòbil està ja disponible. Amb tot, però, encara queden algunes coses per polir, així que qualsevol proposta de millora també serà benvinguda!</p>
<p><strong>Anna Guarro i Cristina Martín<br></strong></p>
</div>
      	<div class="options"></div>
      </article><div class="article_bottom_border"></div>
      <a href="59.html#" onclick="javascript:void(0);" class="show_button_link" id="show_id_link_10839"><div class="show_button"><div id="triangle_10839" class="article_triangle"></div></div></a>
        <article id="10841" class="article article_right"><span class="entry_date">Thu, 16 Feb 2012 15:26:32 +0000</span>
      	<div class="summary_entry_title">El retrobament de dues amigues a través de l’espai, el temps i l’art</div>
        <div class="entry_title">El retrobament de dues amigues a través de l’espai, el temps i l’art</div>
        <div style="clear: both"></div>
      	<div class="entry_summary">Després de dos anys separades en diferents sales del Museu Picasso de Barcelona, a finals del 2011 i com a conseqüència d’una redistribució de la col·lecció, dues de les nostres obres destacades -Cap de dona (Fernande), 1905, i Retrat de la senyora Canals, 1906, ara conegut com Retrat de Benedetta Bianco- han tornat a mostrar-se [...]</div>
       	<div class="reading">
<p>Després de dos anys separades en diferents sales del Museu Picasso de Barcelona, a finals del 2011 i com a conseqüència d’una redistribució de la col·lecció, dues de les nostres obres destacades -<em>Cap de dona (Fernande)</em>, 1905, i <em>Retrat de la senyora Canals</em>, 1906, ara conegut com <em>Retrat de Benedetta Bianco-</em> han tornat a mostrar-se dins del mateix espai, l’una al davant de l’altra.</p>
<p>La nova situació de les obres respon a la voluntat d’explicar <strong>la influència que les dues models que es troben darrere de l’escultura i el quadre van tenir en el món personal i artístic de Picasso </strong>en el París de principis del segle XX.</p>
<p style="text-align: center;"><img class="aligncenter size-full wp-image-7863" title="Bednedetta Bianco" src="Bednedetta-Bianco.jpg" alt="Benedetta Bianco" width="200"><img class="aligncenter size-full wp-image-7865" title="fernande_1" src="fernande_1.jpg" alt="Cap de Fernande " height="263"></p>
<h6 style="text-align: center;">
<em>Retrat de Benedetta Bianco | </em><em>Cap de dona (Fernande)</em>
</h6>
<p><span id="more-7862"></span>En el moment en què conegué Picasso, a l’estiu de 1904, Fernande Olivier feia de model per artistes i vivia a l’estudi del Bateau-Lavoir que el pintor Ricard Canals compartia amb la seva companya sentimental, la model italiana Benedetta Bianco. Durant aquells anys l’emblemàtic edifici de Montmartre estava habitat per artistes tan importants com Van Dongen, Gris, Brancusi o Modigliani, i va ser arrel de la incorporació de Picasso a aquesta comunitat que pintor i model es conegueren i s’inicià la seva turmentosa relació amorosa, que acabaria definitivament l’any 1912. Van ser uns anys també d’estreta amistat entre les dues parelles de pintors i models. Testimoni d’aquesta amistat forjada durant els anys de bohèmia al Bateau-Lavoir són <em>Una llotja als toros</em>, l’obra que signà Canals i en què Fernande i Benedetta van posar amb mantellines i vestits tradicionals espanyols, així com el propi retrat de què hem parlat a l’inici de l’article, on Picasso representà amb el mateix <em>leitmotiv</em> la dona del seu amic.</p>
<h6 style="text-align: center;"><img class="aligncenter size-full wp-image-8033" title="Una llotja als toros" src="toros.jpg" alt="Una llotja als toros de Riacard Canals" width="450"></h6>
<h6 style="text-align: center;">Riacard Canals. <em>Una llotja als toros</em>, 1904. Oli sobre tela. Col·lecció particular</h6>
<p>Juntament amb el canvi d’ubicació de les obres esmentades, s’ha dut a terme un <strong>canvi de títol del quadre, que s’havia conegut fins ara com el <em>Retrat de la senyora Canals</em>, i que passa a anomenar-se <em>Retrat de Benedetta Bianco</em></strong>. La modificació s’ha emprat per a reprendre el nom i cognom de la model del retrat, de manera conseqüent amb el criteri habitual de titulació de les obres picassianes,  i alhora, corregir una incongruència temporal. Es batejà com a “senyora Canals” el 1919, quan l’obra participà en l’Exposició d’Art de Barcelona. No obstant això, el quadre data del 1905, un any abans que Benedetta es convertís en la senyora Canals, raó per la qual s’ha volgut que recuperés com a títol el nom de soltera de la model italiana.</p>
<p style="text-align: center;"><img class="aligncenter size-full wp-image-7865" title="fernande_1" src="fernande_1.jpg" alt="Cap de Fernande frontal" height="180"><img class="aligncenter size-full wp-image-7866" title="fernande_2" src="fernande_2.jpg" alt="Cap de Fernande lateral dret" height="180"><img class="aligncenter size-full wp-image-7868" title="fernande_4" src="fernande_4.jpg" alt="Cap de Fernande lateral esquerra" height="180"><img class="aligncenter size-full wp-image-7867" title="fernande_3" src="fernande_3.jpg" alt="Cap de Fernande posterior" height="180"></p>
<h6 style="text-align: center;">Série del <em>Cap de dona (Fernande)</em>
</h6>
<p>Amb la redistribució d’obres que s’efectuà l’any passat a les sales del museu, han tornat a retrobar-se en el mateix espai l’escultura que representa el cap de la Fernande Olivier i el quadre de Benedetta Bianco, dues obres per a les quals van posar dues de les dones que millor representen l’esperit de l’època del Bateau-Lavoir i de clara influència en l’art de Picasso d’aquells anys, dos personatges fonamentals per a entendre les vivències personals i l’evolució artística del pintor. <strong>Ambdues amigues s’han retrobat, cara a cara, en els extrems de la sala 8 del Museu Picasso, gràcies a l’halo d’immortalitat que els confereix la història de l’art.</strong></p>
<p><strong>Isabel Moreno </strong><br>
En pràctiques del màster de Gestió del Patrimoni Cultural a la Universitat de Barcelona</p>
</div>
      	<div class="options"></div>
      </article><div class="article_bottom_border"></div>
      <a href="59.html#" onclick="javascript:void(0);" class="show_button_link" id="show_id_link_10841"><div class="show_button"><div id="triangle_10841" class="article_triangle"></div></div></a>
  </div>
  
<script>

	$(document).ready(function(){
		$('.entry_summary').ellipsis();
		$('.summary_entry_title').ellipsis();
  	$('.show_button_link, .article').click(function(e) {
  		article_id = (this.id).replace('show_id_link_','');
			showArticle(article_id);
  	})
  });

</script>
</div>

</div></body>
</html>
